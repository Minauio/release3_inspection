"porn?
empty/1"	"text artifacts?
empty/1"	"unnatural?
empty/1"	"lang correct?
0/1"	text_show	id
				"Inchazelo
iCinsaut noir yiwayini yeligilebisi lesetjentiswa ekukhiciteni liwayini lelibovu kanye neletimbali, kepha nemabrandy kanye nema port. Labacatulula ema DNA bavete kutsi ingabayintfwasahlobo ye Rivairenc. Lokuvela noma lokuvetwa kwalalabanye Batali kusengakacaci kahle.
Lapho Ivela Khona
iCinsaut noir yinhlobo yase Mediterranean. Soloku yakhicitwa eningizimu yase France, ikakhulu esigodzini sase Languedoc-Rousillon, kusuka emkhatsini wemnyaka wa 1600, ngekwenhloko iligilebisi lekuhlangani
... (1227 chars skipped) ... 
letinsha kanye nendlela yekukhicita liwayini le Cinsaut, kukhomba kutsi lenhlobo inemandla ekukhicita emawayini lamnandzi lasecophelweni lelisetulu uma anakekelwa kahle.
Lendzawo lelapho kukhicitelwa khona ayikachubeki ngekwehluleka noma ngekwala, ngale Cinsaut namuhla lemelele ngephansi kwemaphesenthi lamabili endzawo yonkhe iphelele lapho kukhicitwa khona liwayini lemagilebisi. Ngemnyaka wa 1925, yahlanganiswa ne Pinot Noir kwentela kukhicita luhlono lolungilo lwase Ningizimu Afrika, Pinotage.
... (1227 chars skipped) ...
Nemagciwane
Lenhlobo iyincelencele ekushisweni lilanga kanye nemoya losetulu ungenta emagungumence aphuke noma agamuke
Kusetjentiswa
Lenhlobo isetjentiswa ekukhiciteni emawayini eluhlobo lunye, kepha ikakhulu ekungeteni bulula kanye nendlela yekuhlanganisa, lefana ne Carignan, Shiraz kanye ne Grenache.
Kunambitsa/Kuvelela
Loluhlobo lukhicita liwayini lelinambitsa kamnandzi lelinetitsedlwanyana kusukela etitselweni tematje kuya kumagungumence kanye nema hananandza.
Translated by
Phindile Malotana"	6f4494e33e9cc16ee60f9f3aa04493b1
				"Ngaphandle kwekulandzela umtsetfo kwentela kutsi kubemelula kumaphoyisa kutsi abambe futsi agwebe emasela, Libandla Lelivikela Kwetjiwa kweSitoko seSive liika lesecwayiso lesilandzelako ngetindlela lapho khona bafuyi bangativikela kulawa macala.
Gcina Tindlela Tekusebenta Letibalulekile
Yiba nesiciniseko kutsi bofenisi kanye nemagede kusesimeni lesikahle phindze ucashe umuntfu lotohlala agadza aphindze alungise bofenisi lapho kudzingeke khona. Kufaka tindzaweo tekuhamba empaulazini lakhashane na
... (808 chars skipped) ... 
 kutsi uyati ngawonkhe muntfu lokulelipulazi bese ugcina libhuku lekubhala tivakashi. Ungavumeli bayaluki noma bantfu labangakacashwa kutsi bahle endzaweni yakho. Tihambi letingena kulelipulazi noma tivakashi kumele titfole imvumo kuwe ngaphambi tingene kulendzawo.
Nawucasha bantfu labasha, hlola imvelaphi yabo. Tfpla kutsi bahambeleni emisebentini yabo lemidzala phindze ubute emaphoyiseni kutsi ngabe banako lokushoko kutsi baganga noma cha.
Yenta Ummango ube Sesayidini lakho
Yenta lommango wonk
... (808 chars skipped) ...
ngetimphelasontfo, ekugcineni noma ekucaleni kwenyanga, tikhatsi temaholidi noma ngetikhatsi lotatiko ngelwati lwakho lapho khona kubiwa tilwane.
Bika ngekushesha kulabo lababuke kwebiwa kwetilwane ngesikhatsi labo labacambelela ngetilwane nalabo labatsenga ematsambo ngekufihla noma lababukene netilwane tekufuywa bakhona ngasendzaweni yakho bese ugcina libhuku lakho lelikahle lalabatsenga tilwane tekufuywa letiphilako ngekushesha lokukhulu nawungena etinkhulumeni.
Translated by Phindile Malotana"	1390d4f09bb8b68fd88367a6d89cae99
				"11
Nankha-ke emabito emadvodzana aka-Israyeli laya eGibhithe ahamba neyise Jakobe, nguleyo naleyo ndvodzana beyihamba nemndeni wakayo: 2bekuboRubeni, naSimeyoni, naLevi, naJuda, 3na-Isakhari, naZebuloni, naBhenjamini, 4naDani, naNaftali, naGadi, na-Asheri. 5
Sewuwonkhe umndeni wakaJakobe wawubantfu lababengema-70.Lamanye emahumusho atsi “ema-75” Phela Josefa abesavele aseGibhithe. 6Ngekuhamba kwesikhatsi boJosefa, nabomnakabo, nalo lonkhe lelo butfo labo, lafa laphela. 7
Kodvwa titukulwane tabo,
... (4412 chars skipped) ... 
ba beseyatiwa. 15
Watsi kube Faro ayive lendzaba, wafuna Mosi, amfunela kumbulala. Kodvwa Mosi wabaleka eveni laFaro wayawuhlala eveni lakaMidiyani.
Ngalelinye lilanga, Mosi ahleti eceleni kwesicobho, 16kwase kufika emantfombatana lasikhombisa emphristi wakaMidiyani. Lamantfombatana abetewugcwalisa emanti emikhunjini, khona kutewunatsiswa imihlambi yetimvu neyetimbuti teyise. 17Kwase kufika labanye belusi bawacosha lamantfombatana, kodvwa Mosi wesuka wawalamlela lamantfombatana ngekunatsisa lomh
... (4412 chars skipped) ...
upheko letinyenti lengiyawutenta kuyo. Emvakwaloko-ke uyawube sewuyanivumela kutsi nihambe.
21
“Ngiyakwenta emaGibhithe kutsi anihloniphe anentele sisa, kuze kutsi nase niphuma, ningahambi ningakaphatsi lutfo. 22Wonkhe longumfati wem-Israyeli uyawucela kumakhelwane wakhe, acele nome ngukumuphi umfati lohlala ekhaya kakhe kutsi amuphe timphahla tekwembatsa kanye nemihlobiso yesiliva neyegolide. Emadvodzana kanye nemadvodzakati enu ayawuhamba nato letintfo; niyakuwaphundla kanjalo-ke emaGibhithe.”"	23c3238b8ce80278d6b997e1775a50d2
				"11
Ngemnyaka wekucala wekubusa kwaKhuresi, inkhosi yasePheresiya, kuze kugcwaliseke livi laSimakadze lelakhulunywa nguJeremiya, Simakadze watsintsa inhlitiyo yaKhuresi, inkhosi yasePheresiya kutsi ente simemetelo kulo lonkhe lelingaphansi kwakhe, nekutsi asibhale phansi atsi:
2“Naku lokushiwo nguKhuresi, inkhosi yasePheresiya, utsi:
“ ‘Simakadze, Nkulunkulu welizulu, unginike yonkhe imibuso yemhlaba, wangiyala nekutsi ngimakhele lithempeli lakhe eJerusalema kulakaJuda. 3
Ngulowo nalowo wesive sa
... (317 chars skipped) ... 
golide, nangetimphahla, nangetifuyo kanye nangeminikelo yesihle yelithempeli laNkulunkulu waseJerusalema.’ ”
5Kwatsi baholi bemindeni yakaJuda neyakaBhenjamini, nebaphristi, nemaLevi, nabo bonkhe Nkulunkulu latsintsa tinhlitiyo tabo kutsi bahambe bayewulakha lithempeli laSimakadze, batilungiselela kwenyukela eJerusalema. 6Bonkhe bomakhelwane babo babasita ngetintfo tesiliva, netegolide, nangetimphahla, nangetifuyo, nangetipho letiligugu kanye nangeminikelo yesihle.
7
Ngetulu kwaloko Khuresi, ink
... (317 chars skipped) ...
heshbasari, umbusi wakaJuda.
9Nase tibalwa, kwatfolakala leti:
tindishi tegolide letatingema-30,
netindishi tesiliva letatiyinkhulungwane,
nemapani“emapani” leligama alicondzakali ngesiHebheru esiliva labengema-29,
10netitja tegolide letatingema-30,
netitja letincane tesiliva letatingema-410,
naletinye timphahla letatiyinkhulungwane.
11Sekukonkhe kwaba timphahla letatiti-5 400 tegolide netesiliva. Sheshbasari tonkhe letimphahla watiletsa ahamba nebatfunjwa nabaphuma eBhabhulona baya eJerusalema."	917b12f5b0ae869bce12f11892617334
				"© The University of Waikato Te Whare Wānanga o Waikato
Ngaphandle kwekuba kudla lokunika emanutrition kanye nemandla, luju belisolo laiwa kusuka etikhatsini takadzeni kutso lelapha ligciwane futsi lite emagciwane. Lalisetjentiswa belaphi bema Greek, emaRoma, emaGibhithe kanye nema Shayina kwentela kwelapha tifo telishubhu njengetilondza letisesiswini kanye nekuba ngumutsi webuhlungu bendlebe, tilondza letisemphinjeni kanye nekukhwehlela ube use Ndiya, luju lwe lotus lwasetjentiselwa kwelapha kul
... (489 chars skipped) ... 
si luju lunciphisa kuchubeka kwesifo samdlavuza.
Sigaba semutsi weluju sinemandla ekusebenta ngemagciwane ngekungavumeli emagciwane langenta kukhubateka kwemphilo kubantfu. Nomakunjalo, letintfo temagciwane tishiyana ngetindlela tetintfo letinongotelako. Luju lolusetjentiselwa umutsi noma tindlela tekulapha ingcondvo kumele tisetjentiswe, tigcwalisiwe kepha atikashisiswa. Luju lolunye lolufana ne manuka lungamakethwa njengemutsi webantfu ngenca yebumcokka balo kanye nemiphumela lehlukile yetintf
... (489 chars skipped) ...
i iciniseka ngelizinga lemutsi wayo.
Luju lwe Manuka lumisa kulimala kwe Staphylococcus aureus phindze lisita kwelapha timo letihambela kusuka ku acne kanye nekugula lokucansulako ku acid ye reflux kanye nekuceka kwendzawo yasesinyeni.
Inchazelo Yemutsi
Lwati lwalemfundvo kanye netidzingo telwati kuphela ngekutsi kungahle kungatsatfwa njengekucebisa ngekwemutsi. Lolwati alukahlelwa kutsi lumelele kucebisa ngekwemutsi noma kwelapha lokunikwa tati letibuke temphilo.
Translated by
Phindile Malotana"	6ca826ba214aa2a75b29a18d34be33c6
				"LiBhayibheli Leliku-Internet | I-NEW WORLD TRANSLATION OF THE HOLY SCRIPTURES
12 Kwaba nesibonakaliso lesikhulu ezulwini, kwabonakala umfati embetse lilanga, inyeti ingephansi kwetinyawo takhe, nasenhloko yakhe kunemchele wetinkhanyeti letilishumi nakubili,
2 futsi abekhulelwe. Abekhaliswa buhlungu nayimihelo yekubeleka.
3 Kwaphindze kwaba nalesinye sibonakaliso ezulwini. Kwabonakala drago lomkhulu, lobovu njengemlilo, lonetinhloko letisikhombisa netimphondvo letilishumi, kuletinhloko takhe kune
... (572 chars skipped) ... 
 Mikhayeli netingilosi takhe balwa nadrago, drago anetingilosi takhe naye walwa,
8 kodvwa drago akancobanga, futsi abazange basaba nendzawo ezulwini.
9 Ngako wajikijelwa phansi drago lomkhulu, inyoka yekucala, lobitwa ngekutsi nguDeveli nangekutsi nguSathane, lodukisa umhlaba wonkhe; wajikijelwa phansi emhlabeni, netingilosi takhe nato tajikijelwa phansi kanye naye.
10 Ngeva livi lelikhulu ezulwini litsi:“Nyalo seyifikile insindziso, emandla, neMbuso waNkulunkulu wetfu kanye neligunya laKhristu 
... (572 chars skipped) ...
mphiko letimbili telusoti lolukhulu kuze andize aye ehlane, endzaweni latakondliwa kuyo sikhatsi, tikhatsi, nesigamu sesikhatsi, khashane nalenyoka.
15 Lenyoka yakhipha emanti lanjengemfula emlonyeni wayo ngemuva kwalomfati kute amite kuwo.
16 Kepha umhlaba wamsita lomfati, wavula umlomo wawo wagwinya lomfula lowaphuma emlonyeni wadrago.
17 Drago wamtfukutselela kakhulu, futsi waphuma wayokulwa nalabo labasele bentalo yalomfati, labagcina imiyalo yaNkulunkulu nalabanemsebenti wekufakaza ngaJesu."	4e5fc89c5dbd994ee6cd3bbfbe7e1897
				"161
“Njalo nje ngenyanga ya-Abibi nibowugcina niwugubhe uMkhosi weliPhasika laSimakadze Nkulunkulu wenu, ngobe ngayo lenyanga wanikhipha ebusuku eGibhithe. 2Niyakwenta umhlatjelo weliPhasika kuSimakadze Nkulunkulu wenu ngesilwane leniyawusitsatsa emihlambini yenu yetimvu nome yetinkhomo, niwentele endzaweni Simakadze layakuyikhetsela kubeka Libito lakhe. 3
LeliPhasika ningalidli kanye nesinkhwa lesinembiliso. Kuyawuze kuphele emalanga lasikhombisa solomane nidla sinkhwa lesite imbiliso, sinkhwa 
... (4413 chars skipped) ... 
galawa lacondzene nekubulala, nemibango, kanye nekuhlaselana, lawo macala-ke niyakwenyuka nawo niwamikise kuleyo ndzawo Simakadze Nkulunkulu wenu layakuyikhetsa. 9
Nibohamba niye kubaphristi labangemaLevi nakumehluleli loyawube asesikhundleni ngaleso sikhatsi, nifike nihlolisise kahle kubo. Ngibo labayawukhipha sincumo. 10Nine-ke niyakwenta loko labayanitjela kona kuleyo ndzawo Simakadze latayikhetsa. Nibocaphela kutsi nente konkhe loko labanitjela kona. 11Niyawulandzela lowo mtsetfo labanifundz
... (4413 chars skipped) ...
dvwa umphrofethi lotenta shangatsi ukhuluma ngelibito lami loko lengingakasho kutsi akakukhulume, nome umphrofethi lokhuluma ngelibito lalabanye bonkulunkulu, lowo kufanele abulawe.’
21“Nine-ke ningasho nitsi: ‘Pho, singati kanjani kutsi lelivi alikakhulunywa nguSimakadze?’ 22
Nangabe loko lokushiwo ngulowo mphrofethi ngelibito laSimakadze kungenteki nome kungabi liciniso, kuyawuvele kubonakale kutsi lowo mlayeto akusiwo lovela kuSimakadze. Lowo mphrofethi abetikhulumela nje; ngako ningamesabi.”"	39de4f1a55a7347537267e79891e98c7
				iNyuvesi yakwaZulu noma I-UniZulu sikhungo semfundvo lephakeme lesingasenyakatfo yeMfula i-uThukela eKwaZulu-Natal, INingizimu Afrika. Inyuvesi isungule budlelwane netikolwa tase United States nase Europe letifana ne-University of Mississippi, I-Radford University, I-Florida Agricultural and Mechanical University kanye ne-I-Chicago State University. I-UniZulu yasungulwa ngelusito lwe-Prince of Phindangene, Mangosuthu Buthelezi, lobekaphindze abe ngumphatsi walenhlangano ngesikhatsi isungulwa. [1]	508563ad1e8b441ec9c400808cfd218b
				"151
Live lelasikelwa sive sakaJuda, lusendvo ngelusendvo, lalehla licondze eningizimu emnyeleni waka-Edomu liye eHlane laseSini, ngasekugcineni eningizimu.
2Umnyele walo wangaseningizimu wawusuka esikhunjini lesasingasekugcineni ngaseningizimu yeLwandle Lweluswayi, 3wewelele eningizimu neMsaho longuFecela,“Fecela” ngesiHebheru “Akrabhimu” wendlulele eSini uye eningizimu yaseKhadeshi Bhaneya. Wawendlula eHesroni, wenyukele e-Adari, ujike uye eKhakha. 4Wawendlula ucondze e-Asmoni, uhlangane neMfud
... (2300 chars skipped) ... 
ika ku-Othniyeli wamncenga kutsi ayewucelaLetinye tincwadzi tekucala titsi: “Othniyeli watfuma Akhisa kutsi ayewucela” insimi kuyise, Khalebi.
Watsi Akhisa nakehla embongolweni, Khalebi wambuta watsi: “Akhisa, ngingakwentelani?”
19Akhisa waphendvula watsi: “Ase umane ungisite ngentfo yinye. Njengobe sewungabele indzawo eNegevu, iningizimu nelive lakaJuda, ase umane ungiphe naletiyalu temanti.” Ngako Khalebi wabe sewumnika letiyalu letatingenhla naletatingentansi.
20Lesi-ke sabelo sesive sakaJuda
... (2300 chars skipped) ...
 Suri, neGedori, 59neMarathi, neBhethi Anothi, ne-Elthekoni, lekwaba ngemadolobha lasitfupha nemiti yawo.
60KwakuyiKhiriyathi Bhali, lekuyiKhiriyathi Jeyarimu, neRabha, lekwaba ngemadolobha lamabili nemiti yawo.
61Ehlane:Kwaba yiBhethi Arabha, neMidini, neSekhakha, 62neNibshani, Lidolobha Leluswayi, ne-Eni Gedi, lekwaba ngemadolobha lasitfupha akanye nemiti yawo.
63
Juda akazange akhone kuwacosha emaJebhusi labehlala eJerusalema; nalamuhla loku emaJebhusi seloku ahlala ndzawonye nesive sakaJuda."	3283217409fdef5ae1e16b46c3371f1a
				"BOMAKE LABASEBANCANE NEKUMUNYISA
Njengoba ungumake losemncane, kungenteka uyatibuta kutsi utalunakekela njani luswane, umunyise uphindze ubuyele esikolweni. Kumunyisa yindlela lemelula nalemnandzi yekutsi wena neluswane lwakho natane. Nobe ngukuphi kumunyisa kuncono kakhulu kunekungamunyisi sanhlobo.
KUMUNYISA KUMCOKA KUBOMAKE LABASEBANCANE
Kuba ngumake kungaba ngumsebenti – kumunyisa kukwenta kube melula futsi kumahhala.
Tinswane letimunyako ativami kugula – kuncipha kukhatsateka, kunciphe sikh
... (404 chars skipped) ... 
eka ungaciniseki kutsi utawumunyisa sikhatsi lesingakanani. Kwetame emalanga lambalwa nobe emaviki.
Kumunyisa ngeke kwente emabele akho awe – atawube asavele ashintjile ngebukhulu nekuma nawusetetfwele.
Khuluma nemngani nobe umuntfu lometsembako lowalumunyisa kahle lwakhe luswane.
Kumunyisa kufanele kungabi buhlungu – cela lusito nangabe kumunyisa kumatima nobe kubuhlungu. Kumunyisa nawuhleti kahle futsi lingene kahle libele emlonyeni weluswane kungasita tingono tingabi buhlungu.
Luswane lwakho 
... (404 chars skipped) ...
 ungalusengela lubisi lwakho ulushiye nalonakekela loluswane. Ungacala kuphrakthiza emavikini lambalwa usengakabuyeli esikolweni.
Hlela kucitsa sikhatsi uneluswane lwakho ekhaya nawubuya esikolweni, ube nesikhatsi sekudadisha nesebangani.
Kuba neluswane nekuya esikolweni kutawetayeleka ngekuhamba kwesikhatsi.
Bomake labanyenti labasebancane bavame kulahlekelwa ngulabanye bangani babo nakubelekwa luswane, kodvwa baphindze bakhe labasha. Tihlanganise nalabanye bomake nobe nebangani labakusekelako."	3f2c7b891dab0bd9873b9b5696520f2d
				"21Emvakwemalangana Jesu wabuyela eKhaphanawume; kwevakala kutsi ubuyile ekhaya. 2Kwakungasibantfu nje lababeta kuye, kwadzimate kwasweleka nendzawo yekufaka lunyawo endlini, ngisho nangephandle emnyango. Abebashumayela livi laNkulunkulu. 3Kwaletfwa kuye umuntfu labefe luhlangotsi, etfwelwe ngemadvodza lamane. 4Behluleka kumsondzeta edvute naJesu ngenca yemminyaminya wesicuku, ngako base bavula sikhala eluphahleni lwendlu macondzana naJesu, bamehlisa ngeluhlaka lwakhe, bambeka embikwaJesu. 5Jesu 
... (1197 chars skipped) ... 
oni bebalandzela Jesu. Ngako-ke labanyenti babo bangena naye endlini kaLevi, badla naye kanye nebafundzi bakhe. 16Tati temtsetfo telicembu lebaFarisi tambona adla netoni nebatselisi, tabuta bafundzi bakhe tatsi: “Kwentiwa yini kutsi adle netoni kanye nebatselisi?”
17
Jesu wakuva loko watsi kuto: “Akusibo bantfu labaphilile labadzinga inyanga, kodvwa ngulabagulako kuphela. Angiketeli kutawubita labalungile, kodvwa ngitele kubita toni.”
18Ngesikhatsi bafundzi baJohane uMbhabhatisi kanye nebaFarisi
... (1197 chars skipped) ...
 labehamba nawo sebalambile? 26
Wangena endlini yaNkulunkulu ngesikhatsi kuphetse Abiyatha, umPhristi Lomkhulu, wadla tinkhwa lekwakunikelwe ngato kuNkulunkulu, nome kwakungakavunyelwa ngekwemtsetfo kutsi tidliwe ngulomunye umuntfu ngaphandle kwebaphristi kuphela. Kepha Davide watidla, wapha nalamadvodza labehamba nawo.”
27Jesu wachubeka watsi kubo: “LiSabatha lamiselwa kuphumuta bantfu; bantfu abamiselwanga kugcilatwa liSabatha. 28Ngako-ke iNdvodzana yeMuntfu iyiNkhosi ngisho neyalo liSabatha.”"	7414fad7c7187a10e2087d947e36395a
				"Uma ngakha indlu yeluhlaka, ngihlala ngihlangana netibalo telinani letintfo tekwakha noma kubalwa kwebukhulu bemininingwane letsite yesakhiwo.
Emabhodi lanemphetfo, tigodvo noma letinye tigodvo temsebenti wekwakha - kudzingeka malini etindvongeni noma phansi?
Kuvikela kuphindze kudzingeke kubalwa njalo. Ingabe kutawuba uboya beminerali, igwebu le-polystyrene noma lokunye lokuvikela kushisa. Njengobe sengivele ngibhalile, sakhiwo sendlu yami siluhlaka futsi ngisebentisa tintfo tekuvikela kushisa 
... (153 chars skipped) ... 
tsi kumatima impela kubala linani lemathayela ensimbi nobe letinye tintfo tekufulela. Uphindze kufanele ucabangele imfucuza ngesikhatsi umsebenti wekufulela. Lendlu seyimile kanje iminyaka leminyenti manje ineluphahla lolwentiwe nge felt yekufulela.
Ngesizini letako tindvonga titawumbonywa. Futsi cabanga ngesiding ngokwayo, umhwamuko sivimbelo ...
Kumuntfu lotayelene nesifundvo se-algebra esikolweni, letibalo ngeke tibe lukhuni. Thatsa liphepha kanye ne-calculator, khumbula emafomula, uhlole tik
... (153 chars skipped) ...
fanele uthenge lokutsite lokungetiwe noma, ngalokwehlukile, ngetintfo letingadzingeki, downtime ekusebenteni nayo akusiyo lenhle kakhulu, njalonjalo.
Ngako-ke umcondvo watalwa wekushintja letibalo letijwayelekile emahlombe etinhlelo letitawubala konkhe bese tidvweba umdvwebo.
Futsi lokubaluleke kakhulu - ngeke bente emaphutsa! Phela, tindleko tephutsa ngesikhatsi sekwakha tiphakeme kakhulu.
Nginelitsemba lekutsi inkonzo yami itawusita labo labakha indlu ngetandla tabo kanye netingcweti tekwakha."	370d3a3ff7d0fde8c4e0ec76574433a5
				"Stories
Kufanele kutsi sihambe!
BekunguLesibili futsi bekungayiwa esikolweni. Bonkhe bantfwana bebatawuhlangana emtapolwati bahlanganele lusuku lolukhetsekile. BekuLusuku Lekufundza Nekubhala futsi bantfu labavela mhlaba wonkhe bebatawufundza baphindze babhale babuye futsi balalele tindzaba ngalo lona lolo lusuku.
Neo bekajabule kakhulu. Umbhali lamtsandza kakhulu, Joan Rankin, bekatawuba khona emtapolwati atewufundza tincwadzi latibhalile, futsi babe wakhe bekametsembise kumyisa ayombona. Neo b
... (2299 chars skipped) ... 
aphatseka kabi. Babe wakhe bekametsembise kutsi utamyisa, kepha manje yonkhe intfo ayihambi ngendlela lefanele.
“CHA, CHA, CHA,” kwatsetsa Babe. “Angikukholwa loku!”
“Ini?” Neo wabuta ngelivi lelincane.
“Manje libhethri lelucingo lwami selinemlilo lomncane!” kutsetsa babe. “Ngicela ungilandzele sifakamlilo.”
Kepha ngaso sona leso sikhatsi kwacisha gezi.
“Hhayi bo,” kwasho Neo. “Manje sekucishe gezi.”
Babe wabukeka atfukutsele kakhulu. “Lona nguLesibili lomubi kakhulu lengingatange sengimbone. Se
... (2299 chars skipped) ...
washo yena. “Ngitfole incwadzi lemayelana nekulungisa imishini, futsi buka – lemidvwebo mikhulu futsi icacile. Bewungangitjeli ngani kutsi umtapolwati unetincwadzi letinje, Neo?”
Babe wabamba Neo wamsondzeta esifubeni sakhe. “Tincwadzi tiyamangalisa. Emabhethri ato akaphelelwa ngumlilo, futsi uyakwati nekutifundza ngisho nome ngabe gezi ucishile.”
Neo wamamatseka ngenjabulo wabuye wavuma,a ngenhloko. Loko bekuliciniso. Incwadzi ungayifundza nome ngabe ukuphi futsi nanome ngabe ngusiphi sikhatsi."	a653ab83a0485f530b7b24bc2f4f76ed
				"© Susan Schoenian University of Maryland Extension
Kutotonkhe tinhlobo tetimbuti letimakhulu lasihlanu nemashumi lasikhombisa mhlabawonkhe tatfutfukiswa kusuka kutinhlobo letintsatfu tetimbuti – le Bezoar, iSavannah ne Nubian tinhlobo tetimbuti.
Kutfutfuka kwalenhlobo yembuti iBoer, nomakunjalo, ihlukile njengoba ayilandzeli kuhlanganiswa kwatimbili noma ngetulu kwaloko kwetinhlobo letingito. Esikhundleni, emadloti alembuti ye Boer abekhetfwe kunhlobo yembuti yemvelo la Ningizimu Afrika yase itf
... (1726 chars skipped) ... 
lingana ngemtimba. Tiyatsatseleka kakhulu futsi tingasetjentiswa ngemphumelelo kumadlelo kanjalo nasetindleleni tetjani loluhlata. Atisito tinhlobo tesikhatsi. iSavanna wethers (lephakuliwe) ikhula kahle futsi yinhlobo lekhula ekucaleni kuya emkhatsini. Timbuti te Savanna tikhokha imitimba lenekubukeka lokuhle – lokucina kwalamamasela kanye nebudlelwane bemafutsa kuya ekumeni kwelitsambo.
Timbuti Tendalo
Kukhona tinhlobo letine (tilwane letincane) tetimbuti temvelo eNingizimu Afrika – inhlobo ye
... (1726 chars skipped) ...
i lamatsatfu kuya kumashumi lamatsatfu emaphesenthi nawucudzanisa kuya ku mashumki lasihlanu semaphesenthi etimbuti te Boer – kepha lokuvelela kwalenyama kulula kakhulu kunaloko kwetimbuti te Boer.
Ngekubekisa ngetimbuti te Boer (ngu 22.8%) bese etimbutini tendalo (ngu 24.3%), iAngora inemaprotein lasetulu latfwele (29.1%). Inyama ye Angora iphindze ibe nelinani lemafutsa langu (4.4%) nawubekisa ku 10.5% (wenyama yembuti ye Boer) na 7.9% (wenyama yembuti yemvelo).
Translated by
Phindile Malotana"	8524ae434dffc1e4db97a337d1c5b53e
				"181
Emvakwesikhatsi lesidze, emnyakeni wesitsatfu wesomiso, livi laSimakadze lefika ku-Elija, latsi: “Hamba uyekutiveta ku-Ahabi, ngitawutfumela imvula eveni.” 2Ngako Elija wahamba wayakutiveta ku-Ahabi.
Ngaleso sikhatsi bekunendlala lenkhulu eveni laseSamariya, 3na-Ahabi abesabite Obadiya, labephetse sigodlo sakhe. Obadiya abelikholwa lelalesaba Simakadze kakhulu. 4Kwatsi ngesikhatsi Jezebeli abulala baphrofethi baSimakadze, Obadiya wafihla labalikhulu emigedzeni, baba ngema-50 kulowo nakulowo 
... (3113 chars skipped) ... 
eli. 24Nine nitawube senibita libito lalonkulunkulu wenu, nami ngibite libito laSimakadze. Lonkulunkulu loyawuphendvula ngemlilo, nguyena anguNkulunkulu sibili.”
Bonkhe bantfu baphendvula, batsi: “Loko lokushoko kulungile.”
25Elija wakhuluma kubaphrofethi baBhali, watsi: “Khetsani lenye yaletinkunzi, bese niyilungisa nine kucala, njengobe naku nine nibanyenti kangaka nje. Bitani libito lankulunkulu wenu, kodvwa ningawokheli umlilo.”
26
Ngako batsatsa lenkunzi lababenikwe yona, bayilungisa.
Base 
... (3113 chars skipped) ...
ncane lelingangesandla semuntfu bukhulu balo, liphuma elwandle.”
Ngako Elija wakhuluma watsi: “Hamba uyewutjela Ahabi kutsi akaphutfume agibele ahambe imvula isengakamvimbeteli.”
45
Ngasona leso sikhatsi litulu lacungutela letfwala laba nemafu lamnyama, kwahhusha umoya, latsela lenkhulu imvula, Ahabi wakhwela incola yakhe, wahamba waya eJezreyeli. 46Emandla aSimakadze ehlela ku-Elija, wakhwicela ingubo yakhe ebhandeni lelaliselukhalo yacina, wagijima washiya Ahabi yonkhe indlela leya eJezreyeli."	72de5375eced52f3f5c148da67fe90fe
				"Akugcini nje ngekunakekela kushisa endlini yetinkhukhu kepha nekungena kwemoya kanye nemanti kumcoka.
Kungena kwemoya
Itsi incwadzi ya Ross’s Broiler, kungena kwemoya ngiko lokumcoka endzaweni yetinyoni: kusita kwenta siciniseko kutsi kungena umoya lodzingekako, kususa kubamanti, kususa umoya longagulisa tilwane kanye nekugcina tinyoni tingashiselwa kakhulu. Tinyoni natisakhula, kufaka kushisa kutisita kutsi tikhule futsi tikhululeke phindze kushaye umoya kahle kwentele lendlu kutsi ihlale ihlan
... (737 chars skipped) ... 
kile
Leti tindlela tekungenisa umoya tesillungu letisebentisa gesi tisebenta kahle etindlini letivalekile noma letinemakhetsinisi lahlala avaliwe. Ifeni ngiyo lesebentiswako kungenisa umoya. Lena ndlela iyabita ngekwelinani kepha iyabasita balimi kutsi bente simo sekushisa sibe nguleso labasifunako.
Kubakhona kwemanti
Loku kusho kuba khona kwemanti emoyeni. Kusebentisa emahitsa kwenta kuba khona kwemanti emoyeni kube kuncane. Loku bantfu kubenta babe nesikhumba lesomile. Etinkhukhwini emanti emo
... (737 chars skipped) ...
usebentise esiyilweni, kufanele uhlale njalo ususa emakaka etinkhukhu.
- Siyilo etinkhukhwini sifanele usinake kahle. Ebusika kufanele sitsi kuba sinyentana kunasehlobo.
- Yenta siciniseko kutsi lendlu ayivuti. Kufanele ulungise lapho ivuta khona ngekushesha.
- Tinyoni kufanele tidle kahle kuvikela kutsi tisheke.
Yini lengentiwa kukhuphula kuba nemanti emoyeni?
- Siyilo singafutfwa ngemanti.
- Loku lokusebentiselwa kunisela kungasebentiswa kwenta kutsi kube manti.
Translated by Thandokuhle Motha"	4b631e37bd2823dc3071e5578f301ccd
				"An Enormous Amount of Energy
Linani Lelikhulu lwe Mandla Njengobe le Vredefort bolide ihamba ngelitubane lelikhulu icondze Emhlabeni, litubane layo belingaba semkhatsini wemakhilomitha lamashumi lamane etigidzi kanye nemakhulu lamabili nemashumi lasikhombisa etigidzi ngelihora. Yatsi nayifika emhlabatsini, linani lelikhulu lemandla lakhululeka ngekubhoma lokwaba tigidzi letimakhulu lasihlanu etikhatsi kwaba nemandla kwengca Umfana Lomncane, le bhomu ye nuclear leyabulala Hiroshima. Kucatjangwa k
... (1116 chars skipped) ... 
teka ngoba, kwatsi ngesikhatsi ibolide itsintsa, lamatje emkhatsini walesisindvo abecindzetelekile kakhulu. Ngemuva kwekuncibilika kwe bolide, lomfutfo lochamuka ngetulu uvumela lawa matje abuyele emuva etulu, kuze aphindze atfole kusima. Loku kukhululeka kwenta incenye ye Archaean granite kutsi ishaye kumatje lamancane la lele ngetulu kwayo. Lencenye yematje aphambilini lasemaceleni eWitwatersrand ne Licembu lelikhulu le Transvaal nawo andiziswa ngasemasayidini awo ase ayagucuka, akha ikhola ng
... (1116 chars skipped) ...
ha eLicembu lelikhulu le Karoo livale sakhiwo lesisandingilizi, ibe letinye tintfo tigcwele kulobhesini lovulekile lokulendzawo lesandingilizi. Namuhla, lolokusele lokubonakalako kwaloku lokusandingilizi ngulobuhle bengingilizi lesemagcumeni letjekela emkhatsini wemadolobha ePotchefstroom ne Parys. Lesi sento lesihle segeometric sibonakala kahle kutitfombe tema aerial nakuma satellite, futsi yatiwa njenge Bergland Yendingilizi noma Indzawo Yentsaba Lesandingilizi.
Translated by
Phindile Malotana"	68c71b284f7ea080eac7780e50313f3d
				"LiBhayibheli Leliku-Internet | I-NEW WORLD TRANSLATION OF THE HOLY SCRIPTURES
19 Ngemuva kwekusho lamavi, Jesu wesuka eGalile waya ngaseminyeleni yaseJudiya ngesheya kweJordane.
2 Sicumbi sebantfu samlandzela, welapha labo labebagula.
3 BaFarisi beta kuye bafuna kumlinga, batsi: “Kuvumelekile yini kutsi indvodza idivose umkayo nganobe ngusiphi sizatfu?”
4 Jesu wabaphendvula watsi: “Anizange nifundze yini kutsi ekucaleni Nkulunkulu wadala lomdvuna nalomsikati,
5 wase utsi: ‘Ngako-ke indvodza itaw
... (1016 chars skipped) ... 
 watsi: “Bayekeleni bantfwana bete kimi, ningabavimbi ngobe uMbuso welizulu webantfu labafana nabo.”
15 Wababusisa wase uyahamba.
16 Umuntfu lotsite weta kuye wafike watsi: “Mfundzisi, yini lelungile lokufanele ngiyente kute ngitfole kuphila lokuphakadze?”
17 Watsi kuye: “Kungani ubuta kutsi yini lelungile? Munye kuphela lolungile. Ngako-ke nangabe ufuna kutfola kuphila, chubeka ugcina imitsetfo.”
18 Watsi kuye: “Miphi imitsetfo?” Jesu watsi: “Ungabulali; ungaphingi; ungebi; ungafakazi emanga;
1
... (1016 chars skipped) ...
: Nakwentiwa tintfo kabusha, lapho iNdvodzana yemuntfu ihlala esihlalweni sebukhosi lesikhatimulako, nani nine leningilandzele nitawuhlala etihlalweni tebukhosi letilishumi nakubili, nehlulele tive letilishumi nakubili taka-Israyeli.
29 Nobe ngubani loshiye tindlu, banakabo, bodzadzewabo, uyise, unina, nobe bantfwana nobe emasimu ngenca yami, utawutfola loku sekuphindvwe kanyenti, atfole nekuphila lokuphakadze.
30 “Kodvwa labanyenti lababekucala bayawuba bekugcina, nalababekugcina babe bekucala."	428c0f768b4726b20e84c4fb442b4540
				"11Tiyofilusi,
Labanyenti bente kahle ngekubhala umbiko ngetintfo letentekile emkhatsini wetfu. 2Bakubhala loko lesakutjelwa baphatsi belivi lababetibona letintfo kusukela ekucaleni kwato. 3Ngako-ke, Mhlonishwa, ngobe ngitifundzisise kahle kusukela ekucaleni letindzaba, ngikubone kufanele kutsi ngikubhalele ngikulandzise kahle ngato. 4Loko ngikwentela kutsi wati ngalokugcwele liciniso lato tonkhe letindzaba lotifundzisiwe.
5
Ngesikhatsi kubusa Herodi, inkhosi yaseJudiya, kwakunemphristi labebitwa
... (8306 chars skipped) ... 
ala endlini yetihambi.
8Bekunebelusi kulelo live lababeluse imihlambi yetimvu ebusuku etsafeni. 9Ingilosi yeNkhosi yabonakala kubo, nebukhatikhati beNkhosi babakhanyisela, baze besaba kakhulu. 10Kodvwa ingilosi yatsi kubo: “Ningesabi; ngobe nginiletsele indzaba lemnandzi, yekutfokota lokutawuba kwebantfu bonkhe; 11ngobe lamuhla nitalelwe emtini waDavide uMsindzisi longuKhristu iNkhosi. 12Loku kutaba sibonakaliso kini: Niyawukhandza umntfwana agocotwe ngetindvwangu alele emkhombeni wekudlela tink
... (8306 chars skipped) ...
sa waNasoni, 33
umsa wa-Aminadabi, umsa wa-Admini, umsa wa-Arini, umsa wa-Hezroni, umsa waPheresi, umsa waJuda, 34
umsa waJakobe, umsa wa-Isaka, umsa wa-Abrahama, umsa waThara, umsa waNahori, 35umsa waSerugi, umsa waRehu, umsa waPhelegi, umsa wa-Ebheri, umsa waShela, 36
umsa waKhenani, umsa wa-Aphakisadi, umsa waShemi, umsa waNowa, umsa waLameki, 37umsa waMethusala, umsa wa-Enoki, umsa waJarede, umsa waMahalaleli, umsa waKhenani, 38
umsa wa-Enoshi, umsa waSethi, umsa wa-Adamu, umsa waNkulunkulu."	762c68330988885e55a06ea8515f2b02
				"181Leli livi lelefika kuJeremiya liphuma kuSimakadze, litsi: 2“Yehlela endlini yembumbi, ngulapho-ke lapho ngitakunikela khona umlayeto wami.” 3Ngako-ke ngehlela endlini yembumbi, ngamkhandza enta umsebenti wakhe esondvweni. 4Kodvwa imbita labeyibumba ngelibumba yonakala etandleni takhe, ngako lombumbi wase ubumba lenye inhlobo yembita, kwaya ngekubona kwemehlo akhe kutsi ufuna ibe njani.
5Livi laSimakadze lase liyefika kimi, latsi: 6
“Awu, wenandlu yaka-Israyeli, ngingete ngenta yini kini njeng
... (4165 chars skipped) ... 
inomu, kodvwa sebayawutsi Sigodzi Sekuhlatjwa, kusho Simakadze.
7
“ ‘Emacebo akaJuda ngiyakuwahhihlitela“ngiyakuwahhihlitela” leligama lekuhhihlita ngesiHebheru livakala shangatsi “ludziwo” kulendzawo kanye newaseJerusalema. Ngiyawubenta bawe ngenkemba embikwetitsa tabo, ngetandla talabo labatfungatsana netimphilo tabo, ngiyawunika tidvumbu tabo tibe kudla kwetinyoni tasemoyeni kanye nekwetilwane tesiganga. 8
Ngiyawulibhidlita lelidolobha, ngilente libe yintfo yekuhlekisa; bonkhe labendlulako ba
... (4165 chars skipped) ...
gibeleka ngalo make
alingabi ngulelibusisiwe!
15Akacalekiswe umuntfu lowabikela babe,
lowamjabulisa kakhulu nakatsi:
“Utalelwe umntfwana, ngumfana!”
16
Lowo muntfu akafanane nemadolobha
labhidlitwa nguSimakadze angasenasihawu nawo.
Akeve sililo ekuseni, nenhlabamkhosi emini.
17Ngobe akazange angibulalele esiswini,
ente make wami kube ngulona thuna lami,
sinye sakhe senwebeka phakadze.
18Ngangiphumelani vele esiswini?
Ngaphumela kubona inhlupheko nelusizi,
nekucedzela emalanga ami ehlazweni yini?"	c15fae1271df5c45ce003ccecd65432e
				"41Bowazi wesuka lapho waya esangweni lelidolobha, wafike wahlala phansi. Kwabe sekufika lesihlobo sengati lakhuluma ngaso kuRuthe. Bowazi wasibitela eceleni, watsi: “Ase ute ngalapha, mnganami, uhlale phansi sikhulume.” Nembala waphambuka, wafike wahlala phansi. 2Bowazi watsatsa emadvodza lalishumi labengimisumphe yelidolobha wawacela kutsi nawo ake atsi gozololo kancane. 3Wabhekisa inkhulumo yakhe kulesihlobo sengati, watsi: “Nawomi losabuyile eveni lakaMowabi, utsengisa ngendzawana lekwakungey
... (1047 chars skipped) ... 
tfulo sayo yasinika Bowazi.SiHebheru site lenkhulumo letsi “yasinika Bowazi”
9Bowazi wakhuluma acondzise kuyo yonkhe lemisumphe nakubo bonkhe bantfu lababekhona lapho, watsi: “Nine nonkhe-ke lapha nibofakazi bami kusukela lamuhla kutsi sengikutsenge konkhe lobekukwakaNawomi, lobekukwaka-Elimeleki, nako konkhe lobekukwemadvodzana akhe boKhiliyoni naMahaloni. 10
Ngetulu kwaloko Ruthe, umMowabi, longumfelokati, labetekwe nguMahaloni, naye sengumkami. Loko kutawusita ekugcineni lifa netimphahla temn
... (1047 chars skipped) ...
kele ebudzaleni bakho.” 16Nawomi walutsatsa loluswane walugona, walunakekela, alukhulisa.
17Bafati lababebomakhelwane bametsa libito lakhe batsi ngu-Obedi. Phela bonkhe babekhuluma batsi: “Kutelwe indvodzana kaNawomi.” Obedi watala Jese; Jese watala Davide.
18
Nati-ke titukulwane taPheresi: Pheresi watala Hesroni; 19
Hesroni watala Ramu; Ramu watala Aminadabi. 20Aminadabi watala Nasoni; Nasoni watala Salmoni, 21Salmoni watala Bowazi; Bowazi watala Obedi; 22
Obedi watala Jese; Jese watala Davide."	a4bcd0ab78d1e63aaaaa86b25ff6b8e5
				"| |
| 7. UKUTHENGA NGE-AKHAWUNTI YAMI OKUNGAGUNYAZIWE |
|
Ngiyaqonda ukuthi omunye wemihlomulo enginayo njengamanje ngokukhokha inhlawulo yezinsizakalo yaminyakayonke uMhlomulo Wokuvikelwa Emgunyathini. Umhlomulo Wokuvikelwa Emgunyathini ungivikela ekusetshenzisweni okungagunyaziwe kanye/noma ukuthenga ngomgunyathi nge-Akhawunti yami. Uma ngikubikile ukuthenga okunjalo, i-Identity ngeke ingithwese icala, ngaphandle uma isiginesha yami ikhona ku-invoice noma kunobunye ubufakazi bokuthenga noma i-
... (32414 chars skipped) ... 
 ngelilanga lekukhokha noma ngembi kwelilanga lekukhokha futsi ngiyacinisekisa kutsi angeke ngibe nelilungelo lekubeka umbandzela ekukhokheleni kwami i-Identity. I-Identity itawukhreditha konkhe kukhokhela I-akhawunti yami ngelusuku letawutfola ngalo imali yami lengiyikhokhile ngalendlela lelandzelako: kwekucala kwenetisa nanoma ngutiphi tinhlawulo lekufanele kutsi ngitihlawule noma timali letingakakhokhwa, tindleko noma tinhlawulo futsi kwesitsatfu kwehlisa imali yesikweleti lesikhulu.
5.2.2. N
... (32414 chars skipped) ...
th immediate effect.
14. You must have the legally required capacity to enter into and be bound by these terms and conditions.
15. We will require proof of the Purchaser’s identity to initiate and complete the Layby Agreement and when the Layby Goods are collected.
16. The Layby Agreement is regulated in South Africa by the applicable provisions of the Consumer Protection Act (68 of 2008).
17. All Purchasers are automatically eligible to participate in the Identity Rewards Program
May 2018
|
| |"	1f22733442707a79ce86abc7ceec23c4
				"111
Simakadze wakhuluma kuMosi, watsi: “Ngisetakwehlisela sinye nje sishayo etikwaFaro neliGibhithe lonkhe. Emvakwaloko utanikhulula kutsi nihambe, empeleni utanicosha niphume niphele kulendzawo. 2
Tjela ema-Israyeli kutsi nguleyo naleyo ndvodza nome umfati, akacele kubomakhelwane bakhe babaphe imihlobiso yekugaba, yesiliva neyegolide.” 3
Simakadze wenta ema-Israyeli kutsi ahlonishwe ngemaGibhithe. Ngetulu kwaloko Mosi waba mkhulu kutiphatsimandla taFaro nakumaGibhithe onkhe.
4Mosi wakhuluma kuF
... (5426 chars skipped) ... 
igodlweni etubulweni laFaro lelaliyindlalifa yakhe, kuye etubulweni lesiboshwa lesisejele, nasematubulweni etifuyo. 30Kulobo busuku Faro, netiphatsimandla takhe, nemaGibhithe onkhe bavuka; kwaba nekukhala nekulila lokukhulu eveni lonkhe laseGibhithe, ngobe kute umuti lowawungenamuntfu lofile. 31Ngabo lobo busuku Faro wabita boMosi na-Aroni; befika, watsi kubo: “Hambani la! Sukani emkhatsini webantfu bami, ngisho nine nawo onkhe ema-Israyeli. Hambani niyewukhonta Simakadze njengekucela kwenu. 32H
... (5426 chars skipped) ...
na baka-Israyeli kutsi babowatsatsa. Abekhulume kubo watsi: “Nkulunkulu uyakuta anisite; nalifika lelo langa nibowatsatsa lamatsambo ami nihambe nawo.” 20
Batfutsa eSukhothi bemisa e-Ethamu, emnyeleni welihlane. 21
Emini Simakadze abehamba embikwabo ngensika yelifu abakhombisa indlela, bese kutsi ebusuku ahambe embikwabo ngensika yemlilo kuze abakhanyisele indlela, khona batewuhamba busuku nemini. 22Njalo nje emini insika yelifu yayiba sembikwabo, nasebusuku insika yemlilo yayingesuki embikwabo."	f7e1b191df7273a49d909f774030e704
				"Incenye yekucala ye-LiHumusho Lemhlaba Lomusha yakhululwa nga-1950. Kusukela ngaleso sikhatsi, labanye bantfu bakhuluma nome babuta kuba liciniso kwe-LiHumusho Lemhlaba Lomusha, * ngobe kuletinye tindzawo liyehluka kulamanye emahumusho eliBhayibheli. Lomehluko uvame kubangelwa ngulokunye kwaloku lokungentasi.
Linekwetsenjwa. LiHumusho Lemhlaba Lomusha lisekelwe elucwaningweni lwakamuva lolwentiwe kanye nasemibhalweni yesandla yasendvulo leyetsenjwako. Ngalokwehlukile, i-“King James Version” ya-1
... (2776 chars skipped) ... 
tsandza umsebenti lowentiwa bantfu benu, kanye nekwentiwa kwawo emhlabeni wonkhe, ngijatjuliswa nalihumusho lenu lelineliciniso futsi lelinemdlandla. Ngitibonele nekutsi liveta imfundvo lebanti futsi lenengcondvo.”
Phrofesa Allen Wikgren waseYunivesi yaseChicago watsi LiHumusho Lemhlaba Lomusha lisibonelo selihumusho lelinelulwimi lwalamuhla, futsi alitsatfwa kulamanye emahumusho kunaloko “linekufaneleka lokukwalo kuphela.”
—I-“The Interpreter’s Bible,” Umculu I, likhasi 99. Akhuluma nge-LiHumus
... (2776 chars skipped) ...
tsintsa emahumusho esiNgisi labekhona ngaphambi kwekufika kwe-LiHumusho Lemhlaba Lomusha lelibuketiwe langa-2013.
^ sig. 8 Nasi sibonelo: Fundza i-“New International Version” ne-“New Jerusalem Bible” yemaKatolika. Emavesi lengetiwe nguMatewu 17:21; 18:11; 23:14; Makho 7:
^ sig. 9 Ngendlela lefanako, lihumusho la-J. B. Phillips libeka lamavi aJesu ngekutsi “labo labatiko kutsi bayamdzinga Nkulunkulu,” ne-“The Translator’s New Testament” isebentisa emavi latsi “labo labati sidzingo sabo sakamoya.”"	f4b8bdf3cd01e24e2af121c76c9bec0a
				"141
Umfati lohlakaniphile uyawakha umuti wakhe; kepha losilima uwubhidlita ngetakhe tandla.
2Umuntfu lohamba ngebucotfo wesaba Simakadze; kodvwa lotindlela takhe tigwegwile wedzelela Simakadze.
3Ligcabho lesilima livakala enkhulumeni yaso; kodvwa emavi ebantfu labahlakaniphile ayabaphephisa.
4Umuntfu lote tinkhabi uhlala angenalutfo encolobaneni yakhe; kodvwa utawutfola sivuno lesihle nanetinkhabi.“utakutfola sivuno lesihle nanetinkhabi” nome “nawunato ungalima utfole lesihle kakhulu”
5
Fakazi l
... (1063 chars skipped) ... 
ntfo; kodvwa lohlakaniphile indlela yakhe uyayibukisisa angakacali kuhamba ngayo.
16Umuntfu lohlakaniphile unesineke akubalekele lokubi; kodvwa silima siyahlaphata, sitetsembe kakhulu.
17Umuntfu lonenhlitiyo lencane wenta tintfo letibulima; kodvwa lonesineke uyabeketela.NgesiHebheru kutsi “uyatondvwa”
18Bantfu labanengcondvo lencane bazuza bulima; kodvwa labahlakaniphile banemchele welwati.
19
Bantfu lababi bakhotsamela bantfu labalungile, nalabangakalungi bema emasangweni alolungile.
20
Luphuya
... (1063 chars skipped) ...
a kwematsambo.
31
Nawucindzetela luphuya, wetfuka uMdali walo; kodvwa nawuphetse kahle loweswele, udvumisa uMdali wakhe.
32Umuntfu lomubi ucitfwa kutiphatsa kabi kwakhe; kodvwa lolungile uyasindza ngekuhlonipheka kwakhe.
33Inhlitiyo yemuntfu lonekucondza ilikhaya lenhlakanipho; kodvwa ayatiwa enhlitiyweni yetilima.
34Kulunga kuyasiphakamisa sive; kodvwa sono silihlazo nome ngukusiphi sive.
35Inkhosi itsandza inceku yayo leyenta tintfo ngemphumelelo; kodvwa iyayitfukutselela inceku leyihlazisako."	8f892a3e533e304d49685a3d7344095a
				"Braut Haaland (watalwa mhla tinge-21 Inkhwekhweti 2000) ngumdlali welibhola letinyawo waseNorway lodlala njengemgadli welicembu Premier League iManchester City kanye nelicembu lesive laseNorway . Njengobe atsatfwa njengalomunye webadlali labahamba embili emhlabeni, watiwa ngesivinini sakhe, emandla, sikhundla, kanye nekucedza ngekhatsi kwelibhokisi . Ngesikhatsi sakhe sekucala se Premier League, Haaland wephula irekhodi lekushaya emagoli lamanyenti lashaywe ngumdlali ngesizini yinye, nga 36. [1]
... (12 chars skipped) ... 
lalela emacembu aseNorway Bryne na Molde, ngaphambi kwekuya e-Austria ne Red Bull Salzburg ngenyanga yaBhimbidvwane 2019. Kudlala kwakhe lapho kwamenta watfutsela eklabhini le-Bundesliga i-Borussia Dortmund, lapho ancoba khona i -DFB-Pokal nga- 2021 . Ngo 2022, wadluliselwa eManchester City ngemali lengu-€ 60 tigidzi (£51.2 million), futsi waba nelitfuba lekutsi lelicembu liwine i -treble yelivekati emkhankhasweni wakhe wekucala ; emagoli akhe langu-52 kuyo yonkhe imincintiswano bekunguwona kakh
... (12 chars skipped) ...
ePremier League. Haaland wabitwa ngekutsi nguMdlali Lomusha weligi kanye neMdlali Wesizini, waba ngumdlali wekucala kuwina yomibili lemiklomelo ngemnyaka munye.[2]
{{Reflist]]
- https://www.goal.com/en-gb/lists/arsenal-liverpool-erling-haaland-work-rate-question-man-city-deemed-not-as-good-as-they-used-to-be-ex-chelsea-star/blte23c88ad8aa82df1
- https://www.goal.com/en/lists/erling-haaland-better-than-kylian-mbappe-real-madrid-el-clasico-performance-defended-problems-midfield/blt8eb9a23cbc7cc1fe"	6ff2d9feeb2fba5b91fb76d209d9d344
				"Ligama
Jackalberry, African Ebony (Diospyros mespiliformis)
Ligama Lelathini
Diospyros mespiliformus
Inchazelo
Lesihlahla se jackalberry singakhula sibe sidze kakhulu, singaba ngemashumi lasiphohlongo kusuka phansi kuya etulu, nesicu saso lesilishumi nesitfupha ngekuma. Silinganiso salesihlahla sifika budze lobulishumi nesihlanu kuya eshumini nesiphohlongo ngekuma. Lesicu sikhula sicondze phindze sibe sidze, ngemagala aso ekucala lakhula ngetulu kwemhlaba. Leticu lesetikhulile kusuka kuletindzal
... (1390 chars skipped) ... 
i salensikati kuphela.
Sitselo
Sitselo salesihlahla se Jackalberry singona sitsandvwa tilwane letinengi. Lesitselo saso simise kwelicandza, sicishe sibe yindingilizi ngekuma phindze futsi bukhulu bayo buyi inchi yinye futsi imtfubi noma mtfubi losa luhlata ngelibala. Inemacembe ayo lasihlanu alenkomishi yalembali ngetulu kwesitselo, ekugcineni kwato kugobele ngemuva. timbili kuya kuletisitfupha tinhlanyelo letishwabene letingatfolwa ngekhatsi kwesitselo. Lesigogo sicinile kepha lesitselo lesikah
... (1390 chars skipped) ...
tfolwa eAfrika yonkhana, kusuka eSenegal kanye nase Sudan kuya eNamibia nase nyakatfo ye Transvaal. Ivama kutfolwa kakhulu etigangeni letinetjani noma emahlatsini lanetjani lapho ingatfolwa ikhula kumuhlwa. Esihlabatsini lesisindzako lomuhlwa wenta lesihlahla sibe nesihaba lesimanti, kanye nekushisanyana, bese letimphandze tipha kuvikela kulomuhlwa. Njengoba tiphila etintfweni letifile lomuhlwa awudli ngisho leligodvo leliphilako. Sigodvo se Jackalberry sinekungatsandvwa ngumuhla umasesijutjiwe."	853370923fc52ce49923e3038c60f142
				"11Inkhosi AhashiveroshiLelinye libito la-Ahashiveroshi nguZeksesi ngesikhatsi sayo yayibusa tifundza letili-127 kusukela eNdiya kuze kuyewuma eSudani.“Sudani” nome “Kushe” nome “sifundza saseGibhithe lesingaseNayili lengenhla” 2Ngaleso sikhatsi Ahashiveroshi abebusela esigodlweni sakhe lesasiseSusa.
3Kwatsi ngemnyaka wesitsatfu wekubusa kwakhe wenta lidzili lelikhulu, wamema tonkhe tiphatsimandla takhe netindvuna takhe. Wamema nemabutfo asePheresiya newaseMediya. Tonkhe tikhulu tatikhona, tikany
... (1382 chars skipped) ... 
tha, na-Abagitha, naZethari, naKhakhasi kutsi tilandze inkhosikati lenkhulu Vashti, 11tite nayo yembetse kahle ifake nemchele wayo webukhosi kuze ibakhombise buhle bayo. Phela Vashti bekamuhle kakhulu, abukeka. 12Kodvwa tindvuna tenkhosi tatsi tiyamtjela, Vashti wala kuta nato. Inkhosi yatfukutsela yagana sicoco.
13
Kwakungumkhuba wenkhosi kutsi icale ibute indlela etingcwetini temtsetfo letatibeluleki bayo etintfweni letiphatselene nenkhosi, ngako yavele yatibita. 14Labo yayivamise kubabita bek
... (1382 chars skipped) ...
e umfati lomuhle lonenhlonipho kunaye. 20Lomtsetfo awutfunyelwe kuto tonkhe tindzawo letingaphansi kwalombuso, khona kutewutsi ngulowo nalowo mfati atewuhlonipha indvodza yakhe, nome icebile nome iphuyile.”
21Inkhosi netiphatsimandla tayo tawemukela lombono; ngako inkhosi yenta njengesincomo saMemukhani. 22Inkhosi yatfumela kuto tonkhe tive letatingaphansi kwembuso wayo umtsetfo lowawungalolo nangalolo lulwimi lwaleso sive lotsi nguleyo naleyo ndvodza kufanele ibe yinhloko nemholi wemndeni wayo."	66a5e008ba66710fd6929ac3dbf2797f
				"Primary tabs
Sitatimende semhlangano weKhabhinethi mhla ti-16 Indlovulenkhulu 2016
1. Kufezekiswa Kwetinhlelo Tahulumende Letibalulekile
1.1. Imibiko yemiphumela yekota yenchubekelembili leyetfulwe kuKhabhinethi yesikhatsi kusukela mhla lu-01 Kholwane kuya kumhla tinge-30 Inyoni 2016. Lemibiko ilandzelela kufezekiswa kweLuhlelo Lwahulumende Lwekusebenta loluhambisana netindlelakwenta teLuhlakamsebenti Lwendlelalisu Yethemu Lesemkhatsini neLuhlelo Lwekutfutfukisa Lwavelonkhe _(i-NDP).
1.2. Macemb
... (16481 chars skipped) ... 
6 Tekulwa Neludlame Lolucondziswe kuBomake Nebantfwana tenteka ngemnyaka kusukela mhla tinge-25 Lweti (Lusuku Lwemave Emhlaba Lwekucedza Budlova lobucondziswe kuBomake) kuya kumhla ti-10 Ingongoni (Lusuku Lwemave Emhlaba Lwemalungelo Eluntfu). Letinye tinsuku letimcoka letikhunjulwako ngalesikhatsi tifaka ekhatsi Lusuku Lwemhlaba Lwengculazi mhla lu-01 Ingongoni kanye neLusuku Lwemhlaba Lwebantfu Labakhubatekile mhla ti-03 Ingongoni.
Ingcikitsi ya-2016 yeTinsuku Le-16 Tekulwa Neludlame itsi, “Na
... (16481 chars skipped) ...
ikhwama Semshwalensi Walabaphelelwa Ngumsebenti.
4.2. Make CL Duma njengeLisekela Lemcondzisi Jikelele: Imisebenti Yekusekela Kuphatfwa Nekulawulwa Kwetikhungo eTikweni Letekuvakasha.
4.3. Umnu. H Ratshisusu njengeLisekela Lakhomishina Wetekucudzelana
4.4. Umnu. Enver Daniels njengeLisekela Lasihlalo Welibandla Letekucudzelana.
4.5. Solwati H Cheadle njengelilunga lelingasiso lesikhatsi lesidze Lelibandla Lekucudzelana.
Imibuto ingacondziswa ku:
Donald Liphoko
Inombolo yekumtsintsa: 082 901 0766"	2e22e2a4c6511b7599bc47a1f908ee70
				"Ligama
Le Cape, Common noma Brown Hare (Lepus capensis) Tilishumi nakubili letilwane te Cape Hare letitfolakala la Ningizimu Afrika.
Kutiveta Kwato
Le Cape Hare lensikati yinkhudlwana kunaleyo lendvuna. Le mass yawo ihluka ngakunenesihlanu kuya kumabili nesihlanu sema kg. Loboya bato bungu nsundvu lohhwabile kuya kumphunga. Letindlebe letindze kanye nemsila lomnyama nalokumhlophe uyabonakala nayisemoyeni. Le Cape Hare ihlukaniswa ku Scrub Hare ngalesicu sayo lesincane nalokubangekho lokumhlophe 
... (123 chars skipped) ... 
kudla. Ema Hare aphindze amite kungcolwa kwawo nakuphuma ngemuva etibunu natiphumlile ngetikhatsi tase mini, tiphindze tikhiphe kungcola natidla ebusuku.
Kwentiwa
Le Cape Hare ayinaso sikhatsi sekuhlanganiswa, kungako itala ekuhambeni kwemunyaka, naloku lokutala kuvama kwenteka ngetikhatsi temvula. Itala ngayinye kuyakulamatsatfu ema Hare lamancane emva kwekumitsa emalanga lamashumi lamane nakubili. Lamancane avela aneboya lobunengi bese anesisindvo lesingemakhulu emashumi ema grams nakatalwa. E
... (123 chars skipped) ...
maviki lamatsatfu kuphela. Kute tilulu letiye tilungiselwe ema Hare lamancane.
Kutiphatsa Kwato
Le Cape Hare inendlela yekuba yodvwa, kepha ema Hare lamasikati lasalungele kuhlanganiswa angalandzelwa ngulawo lamadvuna kwesikhashana. Indzawo letiyitsandzako yekuhlala ngulevulekile. Ibonakala etindzaweni letinetjani lobufisha.
Lapho Titfolakala Khona
Le Cape Hare ichitseke futsi ilahlwe etigodzini letivulekile tala Ningizimu Afrika, futsi tiyabonakala nase Botswana kanye nasenkhabeni yase Namibia."	0927fdf7bc3cb7172403a02ca231e86f
				"261
Bonkhe bantfu bakaJuda base batsatsa Uziya“Uziya” uke abitwe ngekutsi “Azariya” labeneminyaka leli-16 budzala, bambeka inkhosi esikhundleni seyise, Amasiya. 2Nguye lowakha kabusha i-Elathi wayibuyisela kaJuda, emvakwekufa kweyise Amasiya.
3
Uziya abeneminyaka leli-16 budzala, ngesikhatsi abekwa kuba yinkhosi yakaJuda, wabusela eJerusalema iminyaka lengema-52. Libito lenina bekunguJekoliya waseJerusalema. 4
Uziya wenta lokuhle emehlweni aSimakadze, njengobe uyise Amasiya abentile. 5Wafuna Nku
... (4587 chars skipped) ... 
ani labengaba yinkhulungwane. Ema-Amoni loku akwetfula kuye nasemnyakeni wesibili newesitsatfu.
6Jothamu wakhula waba nemandla, ngobe abehamba ngekwetsembeka embikwaSimakadze Nkulunkulu wakhe.
7Leminye imininingwane ngekubusa kwaJothamu, tonkhe timphi takhe kanye nalokunye lakwenta kubhaliwe encwadzini yemilandvo yemakhosi aka-Israyeli newakaJuda. 8Abeneminyaka lengema-25 budzala, nakabekwa kuba yinkhosi, wabusela eJerusalema iminyaka leli-16. 9Jothamu wase uyakhotsama, wafihlwa eDolobheni laDav
... (4587 chars skipped) ...
dolobha akaJuda wakha tindzawo letiphakeme tekutfuncisela imphepho etithicweni; wachukuluta Simakadze Nkulunkulu waboyisemkhulu, kutsi atfukutsele.
26
Leminye imininingwane ngekubusa kwa-Ahazi nato tonkhe tindlela takhe, kusukela ekucaleni kuye ekugcineni, kubhaliwe encwadzini yemilandvo yemakhosi akaJuda newaka-Israyeli. 27
Ahazi wase uyakhotsama, wafihlwa edolobheni laseJerusalema, kodvwa akazange afihlwe emadlizeni emakhosi aka-Israyeli. Hezekiya, umsa wakhe, waba yinkhosi esikhundleni sakhe."	0ac202eccd91d4242b9456dc4731403f
				"Ngalobunye busuku, Jay wavuka wabese ubona sibane lelikhanya kakhulu esibhakabhakeni. Bekunentfo letsite lebeyindiza ngesivinini lesikhulu kakhulu icondze efasitelweni. Masinyane-nje, yabese iyema. Kwavuleka sivalo, kwabese kuphuma silwane lebesibukeka sihlekisa. “Aphu! Sawubona, ligama lami nguGoggles. Aphu!” kwasho lesilwane. Jay wamane wahlahla emehlo-nje wasibuka. “Aphu! Uyangiva? Uyakwati kukhuluma? Aphu!” kwabuta Goggles.
Jay wetama kukhuluma kodvwa livi alizange liphume. “Aphu! Ungangitje
... (1548 chars skipped) ... 
le. Wonkhe umuntfu wawutsandza Umhlaba Lohlobile. letisita kugcina Umhlaba umuhle. Batawutivela bajabule kakhulu emaphusheni abo kangangobe batawufuna kuchubeka nekwenta leto tintfo nabavuka. Aphu.” Futsi ngiko kanye loko lokwenteka. Goggles watfumela liphupho lelutfuli loluligolide lobelundiza futsi luntanta wonkhe umhlaba. Ngalobo busuku tigidzi netigidzi tebantfu baphupha benta tintfo tekunakekela emahlatsi netiganga netintsaba nemifula nemabhishi netilwandle.
Bativa bajabulile futsi banekuth
... (1548 chars skipped) ...
itfombe letitawuhamba kanye nayo.
Umsebenti wetandla
Phindza usebentise tintfo letifanana netikotela, emabhodlela emaplastiki nemabhokisi emakhadibhodi lavamise kulahlwa. Hlobisa usebentise liphepha, lokucwebetelako, ipendi kanye/noma emakhrayoni bese ukwenta kube tintfo wena nemndeni wakho leningatisebentisa, njengekwekufaka emapeniseli, emavasi kanye netimumatsi tekugcina tintfo. Yenta iphosta lenemcondvo munye noma mibili lephatsekako mayelana nekutsi singasinakekela kanjani simondzawo yetfu."	5c6c63ee8640f19a2ccaf95b857c9c17
				"11
Lencwadzi iphuma kuPawula, siboshwa ngenca yaKhristu Jesu, nakuThimothi, umzalwane wakhe.
Iya kuFilemoni lotsandzekako nalosisebenti kanye natsi, 2
naku-Aphiya, dzadzewetfu, naku-Akhiphusi, lolisotja laJesu kanye natsi, nakulo lonkhe libandla lelihlanganela endlini yaFilemoni.
3
Akube kini umusa nekuthula lokuvela kuNkulunkulu, longuBabe wetfu, naseNkhosini yetfu Jesu Khristu.
4
Ngaso sonkhe sikhatsi nangithandaza, ngiyakukhumbula, ngibonge Nkulunkulu, 5ngobe sengivile ngelutsandvo lwakho kub
... (721 chars skipped) ... 
huluLeligama lelitsi “Onesimuse” lisho kutsi “lonelusito” kitsi sobabili.
12Ngimbuyisela kuwe, yena loyinhlitiyo yami. 13Bengingatsandza kutsi ngimgcine ngalapha ngakimi, njengobe ngisiboshwa nje, khona atewutsatsa indzawo yakho ekungisiteni ngesikhatsi ngisaboshiwe ngenca yeliVangeli. 14
Noko angikatsandzi kwenta lutfo wena ungakavumi, kuze umusa ungayi ngekucindzetelwa, kodvwa usebente ngesihle.
15Ngobe encenye Onesimuse wehlukaniswa nawe kwesikhashana nje, khona atawuphindze abuyiselwe kuwe, 
... (721 chars skipped) ...
 yami kuKhristu.
21Ngibhalele wena, ngobe ngiyetsemba kutsi utakwenta lengikucelako; ngiyati kutsi utakwenta nalokungetulu kwaloku lengikucelile. 22
Lokunye-ke kutsi ungilungiselele indzawo yekuhlala, ngobe ngiyetsemba kutsi imithandazo yenu itawuphendvuleka, Nkulunkulu angisite ngite lapho kini.
23
Uyanikhontisa Ephafrasi, lesiboshwe kanye naye ngenca yaKhristu Jesu, 24
naMakho, na-Aristakhusi naDemasi, kanye naLukha, tisebenti kanye nami.
25
Umusa weNkhosi yetfu Jesu Khristu awube nemoya wenu."	826d3a83a577b916438a7357dbf8af1b
				"KaNgwane bekuyindzawo lebekelwe bantfu labamnyama ngapansi kwembuso welibandlululo leyatiwa ngeBantustan eNingizimu Afrika, lebeyihloswe nguhulumende welubandlululo kutsi ibe live lelitimele lebantfu baseSwazi. Beyibitwa ngekutsi yi ""Swazi Territorial Authority"" kusukela nga-1976 kuya ku-1977. NgaSeptemba 1977 yabitwa ngekutsi yi-KaNgwane futsi yatfola umhlangano losemtsetfweni. Ngemuva kwekumiswa kwesikhashana kwesimo sekuba live lakubo nga-1982, lesigungu lesishaya umtsetfo savusetelwa ngaDecember 1982. KaNgwane waniketwa bukhosi ngeNgci 1984. Inhlokodolobha yakhona beyisendzaweni yase Louieville. Bekungumbuso lonebantfu labambalwa kuletindzawo letilishumi, netakhamuti letilinganiselwa ku-183 000. Ngekungafani nalamanye emave ase Ningizimu Afrika, iKaNgwane ayizange itsatse ifulegi yayo kodvwa yaphakamisa ifulegi yesive yase Ningizimu Afrika.[1]
- Zenker. Missing or empty
|title=
(help)"	97b472f709522f7a45dc2b6eb1769b72
				"BAKASHONGWE
BakaShongwe, boMtimandze, boBhambolunye tingaba timbili tafuta ekhabonyoko, badzabuka kanye nebakaKunene, Madvonsela, Hleta, Sikhondze naletinye tibongo letingena ngephasi kweluhlanga lwemaTimamdze.
Khokho wabo lomdzala losakhunjulwa nguMahlangobe, lotele Luziya. Luziya yena utele Mkhweli, lotele Mlambo, lotele Tikhuni, lotele Matsafeni.
Kutsiwa kadzeni bebakhe eNgwavuma lapho Luphongolo lungenela khona elwandle. Kuyacaca-ke kwekutsi behlukana nebakaMadvonsela labasuka bakhwela Lubom
... (1037 chars skipped) ... 
wanikwa liphakelo khona enyakatfo lapho sekuboMbombela(Naspoti) khona lamuhla. Matsafeni Shongwe yena wakha imiti lemitsatfu, KaShongwe(umphakatsi), kaNdlangamandla, naseSidvungweni. Umphakatsi wakhiwa ngetinkhomo tatiphuma kuBulunga. Matsafeni washona emva nje kancane kwekukhotsama kwenkhosi Mswati ngesikhatsi kuhlasele sifo incubulunjwane (smallpox). Umuti wakaNdlangamandla kutsiwa kwavalwa ngelihlahla bashona bonkhe, umuti waseSidvungweni wona wabuyela kuBulunga.
Matsafeni utele Matsamo, lowa
... (1037 chars skipped) ...
leki (Sihlelo) naMfukuka. Mzululeki utele Mbetsambalo lotele Magodze (Sipho) loshone nga-2011. Mfukuka waNduma yena utele Mdvwayiba. Mfukuka wentiwa sikhulu sasEkudzeni.
Kukhona naNdzangu lesingati kutsi utalwa ngubani-ke yena, kepha kutsiwa naye abeyingwazi yenkhosi Mswati, wanikwa liphakelo kuMagomba. Yena utele Gudlulwako.
Shongwe:
Mtimamdze.
Bhambolunye,
Tingaba timbili tafut’ ekhabonyoko.
Mabhengeda.
Tihle timomotfo.
BoMageza ngelubisi emant’ ahleti.
Nkhukhu tiyalima,
Emantjwele ayahlakula."	75596e86498efcc86a50b91f5d8cb1fc
				"iKwarrielaagte lese sifundzeni sase Mpumalanga eNingizimu Afrika sigodzi se sikhulu sema Ntwana leyasitsenga kulomunye umpulazi lomhlophe ekucalendi kwandvulo, indzawo lefundzelwe kwakhiwa iKwarrielaagte, kufana nesintfu, indlela yetingubo tekwembatfwa kanye nemalungiselelo emisebenti yesandla endzawo yabo, levela njengentfo yemumango lonetigaba letiningi kusuka phansi kuya etulu.
Linye lilunga lalelicembu linesicu lesinemtsetfo nesikhundla, ngekuya kwendalo kanye nemtsetfo wemumango kuyo lendza
... (831 chars skipped) ... 
ansvaal, ngekuphela kwemnayaka wandvulo welishumi nemfica Ntwana abhekana nekuheshwa kanye nendlela yekuhamba ngekusebenta lokwentela kuvala umtsetfo wemnotfo. Letitimo temlandvo tagcizelela kuticu letimile kanye nemasiko kwentela kugcina indlela yekuphila lebeyakhiwa.
Leligama lelitsi Ntwana (‘nhloko-lelukhuni’ noma lichawe’) lingahle kube lisuka kulomunye lolichawe lowasusa-kuhlukana kwemacembu kusuka kuBamgangwato. Kahlekahle, munye webantfwana betikhulu waphula sifungo lesimayelana nenyama y
... (831 chars skipped) ...
lwela khona, hhayi phakatsi emkhatsini walabakwatiko kanye nemasotja langasiwo-ahulumende, kepha emkhatsini wabomakhelwane kanjalo nemindeni.
Noma, emkhatsini walo kwabanemsindvo noma kudvungana, imihambo yemaNtwana lamaningi yachubeka, kakhulu emkhatsini walabobesifazane. Ngekungabikhona kwebayeni babo – leliningi labo belisebenta njengetihambi – bebaphocelelwa kugcina umnotfo wasemakhaya babe bachubeka ngetindzima tabo tesintfu njengebafati phindze bakkhulelwe ngebantfwababo.
Phindile Malotana"	adb571a80ac7bd4b7a6992b926553051
				"Julian Paul Assange (/əˈsɑːnʒ/ ə-SAHNZH; né Hawkins; watalwa mhlaka 3 Kholwane 1971) ngumbhali kanye nemhleli weWikileaks wase-Australia. Ngemnyaka wa-2006, wasungula iwebsite yetemaphephandzaba lengasebenteli inzuzo i-WikiLeaks, leyashicilela imiculu lebeyivulekile lebeyinemtselela etindzabeni tepolitiki.[1] I-Wikileaks yatfola kunakekelwa lokukhulu emhlabeni wonkhe ngemnyaka wa-2010 ngesikhatsi, ngekubambisana nemaphephandzaba lasihlanu, ishicilela luhlelo lwemibhalo kanye naleminye imisakato leniketwe ngu-U.S. Army intelligence analyst Chelsea Manning.[lower-alpha 1]
Umlandvo we-WikiLeaks wemave emhlaba wakhula nga-2008 ngesikhatsi libhange laseSwitzerland, Julius Baer, letama kungaphumeleli kuvimbela kushicilelwa kwemarekhodi asebhange. Assange waphawula kutsi tikhungo tetimali ""tivame kusebenta ngaphandle kwekubusa kwemtsetfo"", futsi tatfola kusekelwa lokukhulu kwemitsetfo kumacembu lanenkhululeko yekukhuluma kanye nemacimbi emalungelo ebantfu.
- (103–129 ed.). Missing or empty
|title=
(help)"	f67367c94b18fd124ca018a3b10fe40d
				"Kuba nelwati ngetilwanyana letincane letibulala tinyosi teluju kubalulekile kulabo labagcina tinyosi kuba nesiciniseko kutsi tilwane letincane letindizako letiphilile kanye netintfo letisezingeni lelikahle letinyosi.
Kugadza kanye nekunakekela letifo, onkhe emabhokisi ekugcina letinyosi kumele abhaliswe kantsi futsi noma ngusiphi sifo noma silwanyana lesincane lesibulalako kumele sibikwe enhlanganweni yekugcina tilwane.
Lona mbhalo lobalulekile wetilwanyana letincane letibulalako kanye netifo te
... (2465 chars skipped) ... 
popolo kepha timphawu taleyomihlambi letselelekile tingafaka tinyosi letimadlabha naletite umdlandla noma letihlala tidziniwe naletivuvukile ngaphansi. Phindze, umsheko lonsundvu ungabonakala emabhokisini etinyosi.
iNosema ivela kutotonkhe tifundza tase Ningizimu Afrika, kepha ayikaze yahlanganiswa ekufeni kwemihlambi.
Varroa Destructor
Le Varroa destructor lencane lebovu-sansundvu ngusona silwane lesidla letinye setinyosi teluju lokwenta kungakheki kahle kanye nekuceka kweluju lwetinyosi. Isaka
... (2465 chars skipped) ...
ala ngemakona lacijile.
Kutseleleka lokuncane kwesifo setinyosi letichwalile ngesifo (chronic bee paralysis virus – CBPV) kanye nemagciwane etinyosi letichwalile (acute bee paralysis virus – ABPV) itobonisa tinyosi tikhansa emhlabatsini wemabhokisi ato kanye nasembikwemnyango wemabhokisi. Kufa kuyalandzela emalangeni.
Tinyosi letihlaselekile tiboonwa ngetulu kwetintfo letihengiwe, tingakagadzeki, titatatela futsi tingakhoni kundiza – kufana neNosema letselelekile.
Translated by Phindile Malotana"	4b83f6e735b4d31d2f1d669f9980373f
				"251
Samuweli wafa, kwatsi sonkhe sive sema-Israyeli seta, sahlangana ndzawonye, satakumlilela. Wangcwatjwa ekhaya lakhe, eRama.
Davide wase uyehla waya eHlane laseMayoni.NgesiHebheru “Pharani” 2
Bekukhona indvodza leyayicebile eMayoni,NgesiHebheru “Pharani” yayinetimphahla khona lapho eKhameli. Yayinetimbuti letatiyinkhulungwane netimvu letati-3 000 leyayitifuyele eKhameli, lapho yayitihhulela khona. 3Libito layo lendvodza bekunguNabali, kantsi umkayo bekungu-Abigayili. Lomkakhe abehlakaniphile 
... (6342 chars skipped) ... 
“Davide usitfume kuwe kutsi sitekulandza uyekuba ngumkakhe.”
41Abigayili wakhotsama abhekise buso bakhe phansi, watsi: “Nansi incekukati yakho, ilungele kukukhonta, nekugeza tinyawo tetinceku tenkhosi yami.” 42Wasukuma ngekushesha wakhwela embongolweni yakhe, aphekeletelwa timphekeleteli takhe letisihlanu; wahamba netitfunywa taDavide, wafike waba ngumkakhe.
43Davide abeshade na-Ahinowami waseJezreyeli, bobabili baba bafati bakhe. 44
Kodvwa Sawula abesatsatse indvodzakati yakhe, Mikhali, umkaDav
... (6342 chars skipped) ...
ngiyewuhlasela eNegevu, lekuyiningizimu yakaJuda,” nome: “eNegevu, lekuyiningizimu yemaJerameli,” nome: “eNegevu, lekuyiningizimu yemaKheni.” 11Abengashiyi ndvodza namfati aphila, kutsi ete naye eGathi, ngobe abecabanga atsi: “Bangahle bakhulume ngatsi batsi: ‘Naku-ke Davide lakwentile.’ ” Loko kwakungumkhuba wakhe ngesikhatsi asahlala nemaFilisti eveni lawo. 12Akhishi wametsemba Davide, waze wacabanga watsi: “Bantfu bakubo baka-Israyeli bamtondza kakhulu, ngako sewutaba yinceku yami kokuphela.”"	d7cf5b4966f20aa76c615d6a7131e19f
				"11
Lencwadzi iphuma kuSimoni Phetro, inceku nemphostoli waJesu Khristu.
Iya kini lenemukele kukholwa lokuligugu njengekwetfu. Nikwemukele ngekulunga kwaNkulunkulu neMsindzisi wetfu Jesu Khristu.
2Shangatsi umusa nekuthula kungandziswa kini ngekwati Nkulunkulu naJesu iNkhosi yetfu.
3Ngemandla akhe Nkulunkulu usiphe konkhe lesikudzingako kuze siphile, simesabe njengobe simati yena lowasibitela ekuhlanganyeleni naye emandleni nasebukhosini bakhe. 4
Ngaleyo ndlela siphiwe tetsembiso letiligugu nalet
... (2390 chars skipped) ... 
 wesive, kanjalo-ke nalapha emkhatsini wenu batawuvela baphrofethi bemanga, labatawungenisa timfundziso temanga letibhubhisako, baphike uMbusi lowabatsenga, ngaloko-ke batawube batidvonsela kubhujiswa lokusheshisako. 2
Labanyenti bayawulandzela lawo manyala abo; ngenca yabo indlela yeliciniso iyawuhlanjalatwa. 3
Ngenca yebudli babo bayawutsengiselana ngani ngemavi ebucili. Kusukela emandvulweni kulahlwa kwabo akulibali, nekubhujiswa kwabo akweteli.
4
Nkulunkulu akazange atiyekele tingilosi leton
... (2390 chars skipped) ...
sako. 20
Ngobe nangabe kungcoliswa ngulomhlaba bakubalekele ngekwati iNkhosi lenguMsindzisi wetfu Jesu Khristu, baphindze behlulwa ngiko, sigcino sabo sibi kakhulu kunesicalo sabo. 21
Lokungenani bekuyawuba ncono kubo kube mane abazange sebayati indlela yekulunga, kunekutsi batsi sebayatile baphindze bawufulatsele umyalo longcwele lababenikwe wona. 22
Kubehlele njengobe saga lesicinisile sitsi:
“Inja seyibuyele emahlanteni ayo,” nekutsi:
“Ingulube igezwe cedze yabuyela
yayawubhocota eludzakeni.”"	690d7ca731a6191879d2148f15fdf441
				"Liniketa sicondziso ngendlela lesingaphila ngayo kuphila lokujabulisako.
Lena yincwadzi lenetindzaba letiliciniso. Titsetfwe encwadzini lebaluleke kakhulu kunato tonkhe emhlabeni, liBhayibheli.
I-web site lesemtsetfweni ye-Watchtower Society, inhlangano lesemtsetfweni lesetjentiswa boFakazi BaJehova. Icuketse lwati ngetintfo labatikholelwako, timfundziso nemisebenti yabo.
Simemo Sakho Phaca
Ungatsandza yini kuba nesifundvo sakho seliBhayibheli sasekhaya futsi wandzise lwati lwakho lweliBhayibheli?"	ee8577f93665069a36290e51d7209401
				"Imvelaphi yeliciniso yema apricots ayicaci kahle, kepha lesitselo kucatjangwa kutsi siyimvelaphi yase nyakatfo nase nshona yase China, eCentral Asia, eJapan nase Korea. Ligama laso lesayensi, yi Prunus armeniaca, lokuchaza iArmenian plum, lokumelela ema apricots ngekuba ngulahlanyelwe ngekwemlandvo eAmerica iimnyaka yandvulo ngaphambi isakatwe ngema Roma emaveni ase Europe ngetikhatsi telikhulu.
Ema apricots akhula etimeni telitulu letiningi. iTurkey nguyona iyinkhulu kubakhiciti basemaveni lang
... (1130 chars skipped) ... 
akatfo takha indzawo yekulimela lencane.
Indzawo Yebukhosi yekulima ema apricot yetfulwa eNingizimu Afrika kwentela komisa ngetikhatsi tekucala ta 1900, lelapho indzawo ye Bulida yetfulwa ngemnyaka wa 1930 kwentela kufaka etikotelelni. iBulida yakhulisa lelitiko ngemnyaka wa 2018, kubalela ngetulu kwehhafu yendzawo ngaphansi kwemkhicito njengoba kubonwa kuluhla lolubonakalako loluphatselene netitselo letilahlekelwa ngemacembe ato ngemnyaka.
iSoldonne, iBebeco, Imperial Kanye ne Palsteyn kwahlany
... (1130 chars skipped) ...
mnyaka wa 2018. iUnited Kingdom yatfola 29% kwatsi iEurope yatfola 16% waletititselo. Sisindvo lesincane saphindze saya eRussia, ku Mpumalanga leKhashane, eAsia, nase naseMahlandzeni ase Indian Ocean.
Ema apricots aphakeme ngefibre, ngema vitamin, ikakhulu nga vitamin A na C, Kanye nemaminerals. Lesitselo nalesikhumba saso kuyadliwa, kepha lelitje liyasuswa. Ema apricots angabamnandzi asesemasha noma afakwe etikoteleni, omisiwe, anjalo, agciniwe noma entiwe ijusi.
Translated by Phindile Malotana"	057c4909dc0bcf9f2187a19961e9ef8c
				"Libito
Ngci (aardwolf) [Proteles cristata]
Lelibito lelitsi Ngci lisho silwane lesinemandla emhlabeni futsi luhla lwaso libukeka nje lwenja kanye nalekudlako kuyafana nekwetinja, letikugubhako noma letikutfola emhlabatsini.
Kubukeka kwaso
Ngci unemubala lomtfubi na nsundvu lobuvalewe boya lobunemibala leyehleka lemnyama, nemsila wakhe loneboya locinile,lonalokumnyama uphindze ube mudze, uyahhwebha,nemabala lamtfuphi langemalayini ngemuva, laphakamako uma Ngci afikelwa kwesaba noma atfuswa. Ngci 
... (1820 chars skipped) ... 
si sikhatsi sabo sekuhlangana senteka umnyaka wonkhe. Sikhatsi letisitsatsako ngekhatsi esiswini singangemakhulu layinfica kuya emakhulwini lalishumi emalanga (90-100 days) bese kuphuma babili noma bane boNgci labancne. Uma labaoNgci labancane bayekeliswa kudla kubo make babo labatali bobabili babapha letilwanyana labatitingele.
Kutiphatsa
Bo Ngci bakhutsele ebusuku, batifunela kudla bona bodvwa, bahlanganyela nabahlanganiswa. Ngaletinye tikhatsi babonakala bangababili noma ngemihlambi. Bo Ngci 
... (1820 chars skipped) ...
kwekuhlala esiswini sikhatsi lesingaba tinyanga letimbili noma ngetudlwana.
Kuchaza nge Spoor
Ngci unetintwane letisihlanu etinyaweni takhe tangaphambili, kepha lolutwane lolusekucaleni lwakheke ngendlela lephakeme futsi alunalo libala kule spoor, bese uba netintwane letine etinyaweni takhe tangemuva. Letingalo takhe ticijila nawutibuka ngasetulu, kepha nawutibuka ngasemaceleni kwato ticinile ngendlela letakhiwa ngayo futsi tingaba tingaba ngemashumi lamabili emamilimitha ngebudze belikona lato."	304cd61516f9b4c2dc3ebf48b2276c24
				"Inchazelo
iSauvignon blanc ikhokha emawayini lamhlophe lanekunambitsa lokuhlukile lokuluhlata lokutesigodvo. Leligama lisho ‘’lokumhlophe lokushubile’’ ngesiFrench bese inhlobo kutsenjwa kutsi situkulwane semndeni we Traminer. Nguyinye yenhlobo lehlanyelwa kakhulu emhlabeni.
Lapho Avela Khona
Ihlanyelwe eFrance kusuka ngemnyaka welishumi nesiphohlongo yase yatiwa ngekusetjentiswa kwayo kumawayini kusuka ku Bordeaux kanye ne Loire Valley.
Emagama/Emabito Lamanye
Yatiwa ngekutsi yi Feigentraube eJ
... (685 chars skipped) ... 
la abesemkhatsini emhlabatsini losendzaweni lepholile. Ikhokhwa kutotonkhe tindzawo letikhicita iwayini tala Ningizimu Afrika, neStellenbosch lebalelwa njengalenkhulu endzaweni ngekukhicita, ilandzelwa yi Robertson, iSwartland kanye ne Worcester. Nguyona nhlobo ihlanyelwa kakhulu eCape South Coast.
Kukhula
Lenhlobo iyakhutsata ekukhuluni lokucinile, nelinani lekukhokha imfica kuya eshumini nakutsatfu emasimu.
Kuvutfwa
Emagilebisi kusuka ekucaleni kwesikhatsi lesisekhatsi, emkhatsini wenyanga yeN
... (685 chars skipped) ...
n blanc akanaso sigodvo. Kuhlanganiswa ne Se’millon kuvama kubayinjwayelo. iBotrytis letselelwe ne Sauvignon blanc isetjentiswa ekukhicitweni emawayini aNoble Harvest longasekho.
Kuvelela
Le Suavignon blanc lekhicitwe ngephansi kwendzawo leshisa kancane ivame kukhokha iwayini lenambitsa titsetlo letimtfubi, kube tindzawo letipholile tikhokha emawayini lanetipayisi letiningi futsi letite tigodvo, njengetjani, emakhiwa laluhlata kanye netihlahla letigcwele emacembe.
Translated by
Phindile Malotana"	c457915fba9d1f13c0d163eb633fd54d
				"Umkhonto we Sive lomusha we Sifundza sase Western Cape wavunywa waphindze wamenyetelwa yiPhalamende ye Sifundza ngemnyaka wa 1998.
Lon Mkhonto weSive wakhiwa ngu Fred Brownell, ngemuva kwelucwalingo lalwenta ngebunono kanye nekuchumana nalabamele wonkhe emaphati epolitiki lebekamelelwe kulephalamende yesifundza. Letintfo letisetjentisiwe nakwakhiwa takhetfwa kutsi timelele kungavami kwe Western Cape.
Lesisekelo lesiluhlata sasibhakabhaka simele iTable Mountain, tintfo letehlukile temvelo yase Western Cape. Ngale kwalesisekelo kucindzetelwe tinsiba te ostrich ngulesisho – SPES BONA – lekusho kutsi “Kufisa lokuhle”. Letinsiba te ostrich timele iKaroo Lencane.
Kusuka kulesisekelo ngulelihawu, lelitfwele intfo lecinile/lesindzako, sikhehle semagilebisi bese emkhatsini/enkhabeni kuneludziwo.
Lolokusindzako kumele kufisa, kucina, litsemba kanye nemlandvo walesifundza. Lamagilebisi amele bumcoka bekulima kanye nesikhatsi sekukhicitwa kweliwayini eWestern Cape. Loludziwo likhomba kwakha kanye netintfo talabo lebebahlala kule Kapa, emaKhoi."	c2572c54597f0cf022e9c65f817099d5
				"21
Ingilosi yaSimakadze yakhuphuka isuka eGilgali yaya eBhokhimu,“Bhokhimu” kusho “labakhalako” yafike yatsi: “Nganikhipha eveni laseGibhithe, nganihola ngaze nganingenisa kulelive lengafunga ngalo ngatsi ngiyakulinika boyihlomkhulu. Ngatsi kubo: ‘Ngingeke ngisephule sivumelwane sami nani. 2
Nani aniyikusenta sivumelwane nebantfu bakulelive, kodvwa niyakuwabhidlita emalati abo.’ Noko nine anikangilaleli. Nikwenteleni loku? 3
Manje-ke ngiyanitjela ngitsi ngingeke ngisaticosha letive embikwenu. Se
... (1042 chars skipped) ... 
rayeli senta lokubi emehlweni aSimakadze; sakhonta boBhali. 12Bafulatsela Simakadze, Nkulunkulu waboyise, lowabakhipha eGibhithe. Balandzela bakhonta labanye bonkulunkulu labehlukene baleto tive labebahlala emkhatsini wato. Batfukutselisa Simakadze, 13
ngekutsi bamfulatsele yena bayewukhonta boBhali nabo-Ashtarothe. 14
Intfukutselo yaSimakadze yabavutsela baka-Israyeli, wabanikela etandleni tebaphangi, tabaphanga. Wabanikela etandleni tetitsa tabo letatibatungeletile, bangabe basakwati ngisho ne
... (1042 chars skipped) ...
 sema-Israyeli, watsi: “Njengobe lesive sisephulile sivumelwane lengasibekela boyisemkhulu, futsi asikangilaleli, 21angisayikusicosha ngisho nasinye sive embikwaso kuleto letashiywa nguJoshuwa ekufeni kwakhe. 22
Sengiyawusebentisa tona nangivivinya sive sema-Israyeli, kuze ngibone kahle kutsi siyakuyigcina yini indlela yaSimakadze, sihambe ngayo, njengobe kwakwenta bokhokho baso.” 23Ngako Simakadze wativumela leto tive kutsi tihlale, wangete waticosha masinyane ngekutinikela esandleni saJoshuwa."	b13cf76bb0f2bf15ec8380bbe2406b36
				"Imvelo Iyaphazanyiswa
Lendzawo ishisa kakhulu ehlobo kantsi iphindze ibandze kakhulu ebusika. Emuva kweku fika kwebantfu kule (Island), tingadze tabo betigcwele tjani kanye netidzindzi. Tonkhe letihlahla lotibona namuhla tahlanyelwa bantfu eminyakeni letinkhulungwane leyendlula, kute bente lendzawo ibe nesimo sekhaya.
Lesinye sizatfu sekutjala bewukutsi lendzawo ayizange ibe nemanti lamahle. Ayikho imifula noma imigodzi yemanti lahlobile, beku kadze kugcwele titiba temanti laluhlata umbala. Kwat
... (523 chars skipped) ... 
o yebahlali labasuka emaveni langaphesheya kwetilwandle, beyineti lwane tase mantini kuphela, njenge tinyoni tase mantini, tinhlanti kanye nema Phengwini. Tinyoka tikhona nato kule ndzawo, tonkhe tilwane letikhona manje kule (Island) tafakwa bantfu.
Namuhla lendzawo inetimphala letilishumi nesihlanu, likhulu lema (Steenbuck), emakhulu lamabili e (European Fallow Deer), ema (Bantebok lambalwa, i (Eland) kanye nema (Ostrich). Kunabologwaja labaningi, emagundvane kanye nema kati esiganga. Le (Islan
... (523 chars skipped) ...
hulu yilawo alana e Africa. Abhukushela ngasekugcineni kwelwandle,dvutane nendzawo yeku paka imikhumbi, atihambele ngeku khululeka.
Kudzala bahlali base Robben Island labahlala kwendlula iminyaka lemashumi lamabili, batsi eminyakeni leyendlule, letinyoni tase mantini betinganaso similo, ngoba betati kutsi tingahle tititsele emlonyeni wema wada lalambile. Manje letinyoni titsatsa yonkhe lendzawo, kusolwa kutsi kuna 13 000 wetinyoni tase lwandle letitfolakala khona.
Translated by Thandokuhle Motha"	6d86ca046b838f1b7727c805779f8d2f
				"Ligama lesiHebheru lelitsi Bethel lisho ‘iNdlu yaNkulunkulu.’ (Genesisi 28:17, 19, umbhalo longentasi ku-Rbi8-E) Leligama liyatifanela takhiwo taboFakazi BaJehova letakhiwe emhlabeni wonkhe lapho umsebenti wekushumayela ucondziswa futsi usekelwe khona. Sigungu Lesibusako sisendlunkhulu yemhlaba wonkhe eNew York State, eMelika, futsi sicondzisa umsebenti lowentiwa emagatjeni lasemaveni lamanyenti. Njengelicembu, labo labasebenta kulamagatja batiwa ngekutsi ngemalunga emndeni waseBethel. Njengemnd
... (307 chars skipped) ... 
 futsi akhonte yena sikhatsi sonkhe. (Matewu 6:33) Akekho kuwo lotfola umholo ekupheleni kwenyanga, kodvwa bonkhe baniketwa indzawo lekahle yekuhlala baphindze batfole kudla nemadlana lencane yekunakekela tidzingo tabo. Bonkhe labaseBethel babelwe umsebenti lotsite, kungaba sehhovisi, ekhishini nobe endzaweni yekudlela. Labanye basebenta lapho kushicilelwa khona tincwadzi nobe lapho kuhlanganiswa khona emakhasi etincwadzi, labanye bahlanta tindlu tekuhlala, labanye basebenta lapho kuwashwa khona
... (307 chars skipped) ...
dluliselwa ngeluhlelo lwabongcondvomshini kubahumushi labanyenti emhlabeni wonkhe, yashicilelwa kusetjentiswa imishini lenemandla nesivinini lesikhulu kumaBethel lamanyenti, yabese itfunyelwa emabandleni lange-tulu kwa-110 000. Kuko konkhe loku, imindeni yaseBethel iniketa lusito lolufanele kute kusekelwe lomsebenti lophutfumako wekushumayela tindzaba letimnandzi.—Makho 13:10.
Bobani labasebenta eBethel, futsi basekelwa njani?
Ngumuphi umsebenti lophutfumako losekelwa nguloko lokwentiwa eBethel?"	7eb5814b351dd925083a394856285de0
				"Ligama
Imongoose lencama (Galerella sanguinea), phindze yatiwa njengeMongoose lenalokumnyama noma iMongoose lenemsila lomnyama.
Kutiveta Kwayo
Mongoose Lencama lensikati itfwele imass lengemakhulu lasihlanu nemashumi lasikhombisa nesihlanu ema gr. Futsi mancane kunalamadvuna ngema gr lamakhulu lasikhombisa nelishumi nesihlanu. Imibala ihamba ngansundvu lohhwabile kuya kulotopele lobovana sansundvu kushiiyane nalendzawo lecitseke kuyo. Tindzawo tangephansi tinelibala lelikhanyako. Lemisila lemidz
... (161 chars skipped) ... 
e lamancane, imigololo, tintfulo bese ngaletinye tikhatsi idla tinyoni – futsi yatiwa ngekudla tilwane letite imigogodla.
Kwakhiwa/kwentiwa
Ihlangana umnyaka, kepha kutala kwenteka kakhulu ngetikhatsi tetimvula. Timitsa emaviki lasiphohlongo kuya kulayimfica bese ibeleka ngayinye noma mabili lamancane ngemnyaka, iyinye iphetse emakhatsini wamunye nalabatsatfu bantfwana.
Kutiphatsa Kwayo
Ihlala yodvwa, kepha indzawo ingalwelwa licembu lelinalamadvuna lamane. Lendzawo ingaba luhlobo lwebesifazane 
... (161 chars skipped) ...
ayaphuma ayofuna indzawo yawo.
Indzawo Yawo
Le mongoose lencama ihlala etindzaweni letinetjani lobuvulekile lobunetihlahla, lapho kunetihlahla khona. Tindlu tawo takhekhe emigodzini yetilwanyana lengasasebenti, ematjeni lacetukile netihlahla letinemigodzi. Tintsashana letincance tiyavakashelwa kakhulu.
Lapho Atfolwa Khona
Le Mongoose Lencama itfolwa elukhalweni kanye nasesigodzini lesisemphumalanga ye Ningizimu Afrika nase Namibia, Botswana, Zimbabwe kuya eMphumalanga nase Nshonalanga ye Afrika."	b7171875efe97e6c32b7117f79a95208
				"1
Kudala kwaNkulunkulu
1 #
Hla. 33:6; 90:2; 104:2; 136:5; Joh. 1:3; Khol. 1:16; Heb. 11:3 Ekucaleni Nkulunkulu wadala lizulu nemhlaba. 2#2 Khor. 4:6Umhlaba wawulihlane lelingenalutfo, bumnyama babumbonye emanti nekujula kwawo; Moya waNkulunkulu#Nome “Moya waNkulunkulu” nome “umoya lowesabekako” nome “emandla aNkulunkulu” nome “umoya lophuma kuNkulunkulu” abehla enyuka ahambahamba etikwemanti.
3Nkulunkulu watsi: “Akube khona kukhanya,” kwaba khona kukhanya. 4Nkulunkulu wabona kutsi kukhanya kuhle
... (1352 chars skipped) ... 
ane temkhatsi wesibhakabhaka tikhanyisele umhlaba.” Kwase kuba njalo. 16Nkulunkulu wenta tibane letikhulu taba tibili: lesikhulu kutsi sibuse imini, lesincane kutsi sibuse busuku. Wenta netinkhanyeti futsi. 17Nkulunkulu watibeka emkhatsini wesibhakabhaka kutsi tikhanyisele umhlaba, 18tibuse imini nebusuku, tehlukanise kukhanya nebumnyama. Nkulunkulu wabona kutsi loko kuhle. 19Kwahlwa, kwasa: Kwaba lilanga lesine.
20Nkulunkulu watsi: “Emanti akagcwale yonkhe inhlobo yetilwane letiphilako, kundize
... (1352 chars skipped) ...
labeni.” 29#Gen. 9:3Nkulunkulu watsi: “Ase nibuke la, ngininike tonkhe tibhidvo letisemhlabeni wonkhe letimilisa inhlanyelo, nato tonkhe tihlahla letinenhlanyelo etitselweni tato, kutsi kube kudla kwenu. 30#Isa. 11:6Kepha konkhe lokuphilako: tilwane temhlaba, nato tonkhe tinyoni tasemoyeni, netilwane letihamba ngesisu, ngikunika konkhe lokuluhlata kutsi kube kudla kwako.” Kwase kuba njalo. 31Nkulunkulu wakubona konkhe labesakwentile, kutsi kuhle kakhulu. Kwahlwa, kwasa: Kwaba lilanga lesitfupha."	ca013f95fa9d052ede666ecd18710347
				"Leligama lelitsi Xhosa litemu nje, lelisetjentiswa ngekulungisa tive letisezingeni tema Nguni lahlobene, nemaMpondo, emaBomvana, baThembu nesive semaXhosa. Labantfu labakhuluma-siXhosa noma emaNguni lahlala eEastern Cape, kusuka emnceleni noma egedeni lase KwaZulu-Natal kuya eEastern Cape Zuurveld.
Ngekwemlandvo bebakadze babatingeli, belusi kanye nebasiti basemapulazini, lebebahleleke kakhulu noma kancane ngenkhululeko yetembusave etikhulwini lebetihlangene, ngayinye beyibona sikhulu lebesibalu
... (528 chars skipped) ... 
abayincenye yemasive semaXhosa, licembu lelikhulu lesibili lebantfu eNingizimu Afrika. Basive lesitigcabhako, njengoba bangazange sebake bagcilatwe noma behlulwe ngulesinye sive.
Translated by
Phindile MalotanaKusebenta kwemimoya noma titfunti ngulabantfu labadzala besilisa lesebasishiya belicembu lelitsite. Ema Xhosa atsi emadloti iminyanya, abe emaMpondo awabita amathongo....
moreUmshado ngesintfu kwakuyinto lelungiselelwako (lababili labashadako bebalungiswa ngaphandle kwemacembu etihlobo), l
... (528 chars skipped) ...
lunga benhlangano kusive lesitsite....
moreNgekunganaki kukhula kwemasiko Angaphandle, bantfu labaningi bemaXhosa basawenta emasiko abo kanye nemihambo yemasiko abo. Ema Xhosa bekubelusi betinkhomo le ngekwesintfu basenta-ngekutimisela futsi bantfu labanemandla....
moreKuleminye iminyaka Yelikhulu nemaShumi Lasihlanu noma ngetulu, tonkhe tindzawo tetikhulu nebantfu bema Khoi-san eAfrika lese ningizimu babona emalungiselelo ekusoka njengentfo lebalungiselela kubayinsha, silisa nesifazane....
more"	6d1eb7f1ab94b032a859853f967c301e
				"Ngemuva kwemalanga lamatsatfu Jesu afile, wabese uyavuswa. Ngalelo langa wabonakala kubalandzeli bakhe tikhatsi letisihlanu letehlukene. Wachubeka abonakala kubo emalanga langu-40. Ngako, ngalesikhatsi labanye kubafundzi bakhe basambukile, wenyukela ezulwini. Kwatsi ngemuva kwemalanga lalishumi anyukile, Nkulunkulu watfululela umoya longcwele kubalandzeli bakhe ngalesikhatsi balindze eJerusalema.
Ngekuhamba kwesikhatsi, titsa taNkulunkulu tabangela kutsi baphostoli bavalelwe ejele, kodvwa ingilosi yabakhulula. Umfundzi ligama lakhe lokunguStefano wagcotjwa baphikisi ngematje waze wafa. Kodvwa sitawuphindze sifundze kutsi Jesu wamkhetsa njani lomunye walabaphikisi kutsi abe yinceku yakhe lekhetsekile. Lomphikisi wetsiwa ligama kwatsiwa ngumphostoli Pawula. Ngako, ngemuva kweminyaka lemitsatfu nencenye Jesu afile, Nkulunkulu watfuma umphostoli Phetro kutsi ayoshumayela kuKhoneliyuse longesuye umJuda, kanye nemndeni wakhe.
Kwendlula iminyaka lecishe ibengu-13, Pawula wacalisa luhambo lwakhe lwekucala lekushumayela. Eluhambweni lwakhe lwesibili, wahamba naThimothi. Sitawufundza nangekutsi Pawula nalaba labebahamba naye baba nato njani tikhatsi letijabulisako ekukhonteni Nkulunkulu. Ekugcineni, Pawula waboshwa ngesikhatsi aseRoma. Ngemuva kweminyaka lemibili wakhululwa, kodvwa waphindze waboshwa wabese uyabulawa. Setitonkhe tentakalo letiseNCENYENI 7 tihlanganisa iminyaka lecishe ibe ngetulu kwalengu-32."	0100aa3e27a3839ba73cd20d0ff82054
				"Lesikhatsi lesidze logcina ngaso tingulube epulazini, kungalesikhatsi kudula kutipha kudla kantsi nalengoti yekutsi tingagula noma tilimale. Kudzinga kekutsi bafuyi batfole sikhatsi lesikahle sekutsengisa tingulube tabo, kuya ngendlela labakhicita ngayo Kanye nesimo, kutalwa kwetingulube labatikhokhako kanye nekukhula kwelinani letingulube tabo.
Sikhatsi Sekutsengisa
Tilwane kumele titsengiswe nomangasiphi sikhatsi, kepha letilunyuliwe tivame kutsengiswa tinemaviki lasitfupha nasetikala ema kg l
... (1035 chars skipped) ... 
n lecishe futsi tikhatsi letimashumi lamatsatfu aleto letilunyulwe tikala ema kg lamashumi lamabili nesihlanu.
Linani letingulube tenyama liphakeme kunalelo letingulube te bacon. Khuluma nalabanye bafuyi kwentela kuva kutsi batfolani nekutsi ufundze tincwadzi tekufuya kuze utotijwayeta ngalokwentekako kulemakethe.
Lapho Kutsengiswa Khona
Kungaba siphosiso lesikhulu kutsi ucale indzawo yetingulube bese ufisa lokuncono ngesikhatsi ufuna kutsengisa tilwane takho. Nawufuna imiphumela lemihle, kudzin
... (1035 chars skipped) ...
we etindzaweni letincane tekubulalela tilwane njengoba ticala kutfolakala noma kwentela kubulawa emakhaya.
Nawuhambisa tilwane letiphilako, bafuyi kumele babenesiciniseko kutsi banendlela lemcoka yemaphepha ekuhambisa, ngoba letingulube tingatsatfwa kulabafuyi. Tingulube teMali ticwayisa ngekutsengisa kubantfu labahambako labafuna kwenta imali, labahamba lipulazi nelipulazi kuyotsenga tingulube, ngoba kukhona ingoti lephakeme kutsi bangaletsa sifo epulazini lakho.
Translated by Phindile Malotana"	917d9a97d410ee64d4850996008c0208
				"Kungani labantfu bajabulile? Kungobe bakulomunye wemihlangano yetfu. Njengetinceku taNkulunkulu tasendvulo lebetiniketwe sicondziso sekutsi tihlangane katsatfu ngemnyaka, natsi sihlale sikubuke ngalabovu kuhlangana njengelicembu lelikhulu. (Dutheronomi 16:16) Minyaka yonkhe, siba nemihlangano lemitsatfu: imihlangano yesigodzi leba kabili ngemnyaka letsatsa lilanga linye kanye nemhlangano wesifundza lotsatsa emalanga lamatsatfu. Sizuza njani kulemibutsano?
Icinisa buzalwane betfu bebuKhristu. Nje
... (191 chars skipped) ... 
ano ivula ematfuba ekutsi sihlangane naboFakazi bakulamanye emabandla ngisho nabakulamanye emave. Ngesikhatsi selikhefu, sijabulela kudla ndzawonye endzaweni yemhlangano futsi loko kusenta sichubeke sijabulela budlelwane lobuhle. (Imisebenti 2:42) Sitibonela ngewetfu lutsandvo loluhlanganisa “bazalwane” betfu emhlabeni wonkhe.
Iyasisita sitfutfukise buhlobo betfu naJehova. Ema-Israyeli azuza ‘ngekuwacondzisisa kahle lawo mavi’ emiBhalo lachazelwa wona. (Nehemiya 8:8, 12) Natsi siyatijabulela tic
... (191 chars skipped) ...
tsi singayenta njani intsandvo yaNkulunkulu ekuphileni kwetfu. Siyakhutsateka nasiva lokuhlangenwe nako kwalabo labakhonako kuphila imphilo yebuKhristu kuletikhatsi letimatima. Emihlanganweni yesifundza, ema-drama labukelwako enta sitibone ngemehlo tindzaba lokukhulunywa ngato eBhayibhelini aphindze asifundzise tifundvo lesingatisebentisa. Kuyo yonkhe imihlangano, labo labatinikele kuNkulunkulu, bayabhajatiswa.
Kungani imihlangano ingimibutsano lejabulisako?
Ungazuza njani ngekuya emhlanganweni?"	e0b3c57e21ca44b19e9af6eee01880f2
				"Primary tabs
Somlomo weLibandla Lavelonkhe (i-NA), Mk. Thandi Modise,
Sihlalo weMkhandlu Wetifundza Wavelonkhe (i-NCOP), Mnu. Amos Masondo,
Sekelamengameli David Mabuza,
Mengameli waPhambilini Thabo Mbeki naNkkt. Mbeki,
Sekelamengameli waPhambilini Phumzile Mlambo-Ngcuka,
Sekelamengameli waPhambilini Baleka Mbete,
Mphatsi Wemajaji Mogoeng Mogoeng kanye nemalunga lahloniphekile eTebulungiswa,
Tindvuna eMasekelatindvuna,
Malunga lahloniphekile e-NA,
Malunga lahloniphekile e-NCOP,
Mphatsi weSigodzi
... (23761 chars skipped) ... 
kwesekelwa ematfuba la-430 000 ngekusebentisa lomvusa.
Lamanye ematfuba la-180 000 kwamanje asenchubeni yekwehlwaya.
Lamatfuba asemikhakheni lefanana netemfundvo, tebuciko nemasiko, tinsita tebhizinisi tayonkhe indzawo, tenkhulisa (ema-ECD), kanye netekulima tebalimi labancane.
Afaka ekhatsi tinhlelo tetemvelo njengekususwa kwetihlahla letingasikahle, kulungiswa kwetihlambo, kuvikelwa kwemililo, kuhlanta nekucaphelisa bonkhe bomasipala ngetemvelo.
Letinhlelo leti timayelana netimphilo mbamba net
... (23761 chars skipped) ...
 I bear in the tide.
Leaving behind nights of terror and fear
I rise
Into a daybreak that’s wondrously clear
I rise
Bringing the gifts that my ancestors gave,
I am the dream and the hope of the slave.
I rise I rise I rise.
Bantfu baseNingizimu Afrika, live lenu leli lelinimema kutsi nivuke niphakame.
Asihambeni sicondze embili ekulinganeni, ekukhuleni, esitfuntini nasekuvukeni kabusha.
Sengatsi Nkulunkulu angabusisa iNingizimu Afrika aphindze futsi avikele emadvodzana nemadvodzakati.
Ngiyabonga."	8fdef31b0610e779ae5523c93a2be8ac
				"iMapungubwe iChazwa Yi
iMapungubwe ichazwa yinhlanganisela yeTindzawo Temahlatsi aseMopane kanye netitjalo letisendzaweni levulekile. Tinhlobo tetilwane netitjalo letiningi letihlala kulephakhi tikhokhe emacembu laphakeme lahlukahlukene. Kukhona emacembu etihlahla te Acacia lamashumi lamabili nakune kanye nesiphohlongo se Commiphora. Lesihlahla se mopane lesibukeka sigcwele yonkhe indzawo, sibonakala ngemacembe ato lemise kwelivivane, phindze igcina tibungu temopani (Mashoza noma Masonja). Letit
... (1238 chars skipped) ... 
o, lokusele kwalendzawo lenkhulu lesendzaweni lephakeme inika indlela kulomuncwa loshona emfuleni losendzaweni levulekile. Lokuphakama kuhambela kusuka kumakhulu lamatsatfu kuya kumakhulu lasikhombisa nemashumi lasiphohlongo emamitha ngetulu kwe lwandle.
Letintsaba letalahlwa nema koppies esigodzi, lesifana neMapungubwe, akhiwa ngesikhatsi sigadla seLitjelemhlaba le Clarens lasuswa ngenca ye aeons, kuze inombolo yetinhlanyelo letimahhala letitimele tashiywa. Lelikepisi lelitje lelibovu (lelichaz
... (1238 chars skipped) ...
ne, bhejane welibhungane, iweaver yebuffalo, lifudvu lengwe yemabala kanye nentfutfwane yelibhubezi.
Akusito tonkhe letitilwane letincane letingalimatani, nomakunjalo. Tinhlatfu kanye nemamba lemnyama tikalekile, kantsi futsi nemacembu abofeceli langaba yimfica ayabonwa kulephakhi. Ngenyanga yeNdlovu nenyanga yeNkhwenkhweti ngusona sikhatsi lesilungele sekubuka lendzawo lenetilwane netihlahla; Inyanga yeLweti kuya kunyanga yeNdlovu nguyona ilungele kubuka tinyoni.
Translated by
Phindile Malotana"	a1a3258d3d53313c6b65193db54ca66e
				"191Naku lokushiwo nguSimakadze, utsi: “Hamba uyewutsenga ludziwo lapha kumbumbi. Tsatsa labanye balabadzala kanye nebebaphristi, 2uphumele eSigodzini sakaBheni Hinomu, lesisekungeneni kweLisango leLudzengelo. Ufike lapho umemetele nangu umlayeto lengikutjela wona, 3
utsi: ‘Vanini nali livi laSimakadze, nine makhosi akaJuda, nani bantfu baseJerusalema. Naku lokushiwo nguSimakadze longuSomandla, Nkulunkulu wesive sema-Israyeli, utsi: Lalelani! Ngitakwehlisela inhlekelele kulendzawo letakwenta kuts
... (3729 chars skipped) ... 
na-ke Phashuri, nabo bonkhe basekhaya kakho, niyawutfunjelwa eBhabhulona. Niyawufike nifele khona lapho, ningcwatjwe khona, wena kanye nabo bonkhe labangani bakho lophrofethe kubo emanga.’ ”
7
Awu Simakadze, wangiyenga,“wangiyenga” nome “wangincenga”
nami ngayengeka,“ngayengeka” nome “ngancengeka”
wangehlula ngemandla, waphumelela.
Nyalo sengiyinhlekisa kubantfu lonkhe lilanga,
bonkhe bantfu bayangiphukuta.
8Njalo nje nangikhuluma,
ngikhala ngimemetela kulwa nembhubhiso.
Ngako livi laSimakadze s
... (3729 chars skipped) ...
awuvuka
ivutse njengemlilo ngenca yebubi lenibentile,
yebo, ivutse kubete nalongayicima.
13
Ngiphambene nawe, Jerusalema,
wena lohlala ngetulu kwalesihosha
entsabeni lengemadvwala, kusho Simakadze.
Nine lenikhulumako, nitsi:
“Ngubani nje longasihlasela?
Ngubani longangena kulenqaba yetfu?”
14
Ngitanijezisa njengobe nifanelwe tento tenu.
Emahlatsi enu“emahlatsi enu” loko kusho kutsi “sigodlo senu”; fundza 1 Khos. 7:2 ngitawokhela ngemlilo
lotawucotfula konkhe lokusedvute nani,
kusho Simakadze.’ ”"	bd6e6c4fddaf4044c1d51289ce7a1da1
				"71
Emadvodza aseKhiriyathi Jeyarimu ase ayeta ayalitsatsa lelibhokisi lesivumelwane saSimakadze, alimikisa ekhaya ka-Abinadabi, egcumeni, ase ehlukanisela Eleyazare, umsa wakhe, kutsi alicize lelibhokisi lesivumelwane saSimakadze.
2Kwaba sikhatsi lesidze, lesasingiminyaka lengema-20, seloku libhokisi lesivumelwane liseKhiriyathi Jeyarimu, sonkhe sive saka-Israyeli salila, sikhala kuSimakadze. 3
Samuweli wakhuluma esiveni sonkhe saka-Israyeli, watsi: “Naniphendvukela kuSimakadze ngayo yonkhe inhl
... (4827 chars skipped) ... 
eli sala kulalela Samuweli. Satsi: “Cha! Sifuna inkhosi letasihola.“letasihola” nome “letasehlulela” 20Sitawube sesiba njengetive tonkhe, sibe nenkhosi letasihola,“letasihola” nome “letasehlulela” ihambe embikwetfu ilwe timphi tetfu.”
21Watsi kube Samuweli akuve konkhe loko lokwakushiwo sive, wahamba wayakwetfula embikwaSimakadze. 22Simakadze waphendvula watsi: “Balalele, bese ubanika inkhosi.”
Ngako Samuweli wakhuluma kulamadvodza aka-Israyeli, watsi: “Ngulowo nalowo akabuyele edolobheni lakubo
... (4827 chars skipped) ...
 lesetulu.
26
Samuweli wavuka ekuseni ngeluvivi, wenyukela kuSawula labesendlini lesetulu, wafike watsi: “Tilungiselele, sengitakubuyisela ekhaya.” Watsi kube Sawula atilungiselele, yena naSamuweli base baphumela ngaphandle kanyekanye. 27Batsi basehla baya emaphetselweni elidolobha, Samuweli wakhuluma watsi: “Tjela lesisebenti kutsi sigijimele embili, embikwetfu.” Lesisebenti savele sahamba, Samuweli wachubeka watsi: “Ase uhlale lapha sikhashana, khona ngitekunika umlayeto lophuma kuNkulunkulu.”"	97648f5dfbe2788f4ec8bbc83b8b97bf
				"BEWUNGENTA NJANI WENA?
Asewucabange nganasi simo: Melusi akafuni kuya esikolweni lamuhla. Akafuni kuya khona ngisho nakusasa. Ecinisweni Melusi akasafuni nje kuphindze alibeke esikolweni. Lenkinga yakhe icale etinyangeni letintsatfu letengcile ngesikhatsi lomunye umfundzi asakata emanga lamabi ngaye. Ngemuva kwaloko, wetsiwa amagama lamasha. Ngaletinye tikhatsi kuvele kuchamuke nje umfundzi ashayise Melusi kuphunyuke tincwadzi takhe tiwele phansi kube shengatsi loko kwenteke ngesiphosiso. Nobe k
... (505 chars skipped) ... 
ibamba angatibonakalisi.” (Taga 29:11) Nawungabonakala nje wehlisa umoya, labo labakuhluphako bangaphelelwa ngemandla.
UNGATIPHINDZISELELI. LiBhayibheli litsi: “Ningabuyiseli kunobe ngubani lokubi ngalokubi.” (Roma 12:17) Kufuna kuphindzisela kungenta simo sibe sibi kakhulu.
UNGABI SENDZAWENI LETAKUBANGELA TINKINGA. LiBhayibheli litsi: “Umuntfu lohlakaniphile ingoti uyibona iseta, bese uyayibalekela.” (Taga 22:3) Yetama ngako konkhe lokusemandleni akho kungabi semkhatsini webantfu labatakubangel
... (505 chars skipped) ...
utibamba
—lokuyintfo lona lohluphako lete yona.” —2 Thimothi 2:24. BANI NEKUTETSEMBA. Imvamisa bantfu labahluphanako bayakwati kubabona labo labangatetsembi nalabangakwati kutilwela. Kantsi ngakulokunye, linyenti lebantfu labahluphako liphelelwa ngemandla nalibona kutsi uyatetsemba.
KHULUMA NALOTSITE. Lomunye lowake waba nguthishela utsi: “Bengivamise kukhutsata wonkhe muntfu lophatfwa kabi kutsi akhulume. Kukahle kakhulu kukhuluma, futsi kungaphindze kuvikele lomunye umuntfu kutsi angahlushwa.”"	9b3910ec17f512941a72882ad1b45bf0
				"21
Ngemnyaka wesibili wekubusa kwakhe, Nebukhadnezari wabhudza emaphupho; inhlitiyo yakhe yakhatsateka kakhulu, wehluleka ngisho nekulala. 2
Ngako inkhosi yabita tangoma, nebatsebuli, nebaphenguli, kanye nabosonkhanyeti“bosonkhanyeti” nome “emaKhaledi” kutsi batemtjela kutsi ubhudzeni. Batsi kube befike beme embikwenkhosi, 3yatsi kubo: “Ngibhudze liphupho lelingihlupha kakhulu, manje ngifuna kwati kutsi lisho kutsini.”“lisho kutsini” nome “belitsini”
4
Ngako bosonkhanyeti“bosonkhanyeti” nome “em
... (3535 chars skipped) ... 
da lengayitjela inkhosi kutsi leliphupho layo lisho kutsini.”
26
Inkhosi yabuta Danyela, labesabitwa ngekutsi nguBhelteshasari, yatsi: “Ungakhona yini kungitjela kutsi ngiboneni ephusheni lami, bese uyangichazela kutsi lisho kutsini?”
27Danyela wayiphendvula inkhosi, watsi: “Kute sati, nome umtsebuli, nome sangoma, nome inyanga lokungayichazela inkhosi ngalemfihlakalo leyicelile, 28kodvwa ukhona Nkulunkulu losezulwini lowembula timfihlakalo. Nguye lobonise inkhosi Nebukhadnezari loko lokutakwent
... (3535 chars skipped) ...
neNkhosi yemakhosi, neMembuli wetimfihlakalo, ngobe wena ukhonile kwembula lemfihlakalo.”
48
Inkhosi yase ibeka Danyela esikhundleni lesiphakeme kakhulu, yambhumbela ngetipho letinyenti letinkhulu. Yamenta waba ngumbusi etikwesifundza sonkhe saseBhabhulona, yambeka waba ngumengameli wato tonkhe tati takhona. 49
Ngetulu kwaloko, ngesicelo saDanyela, inkhosi yabeka boShadraki, naMeshaki, na-Abednego kutsi babe tiphatsimandla kulesifundza saseBhabhulona, kwase kutsi Danyela yena wasala esigodlweni."	afecafadfcbcb7852fdf0508a40638e6
				"131
Indvodzana lehlakaniphile iyayitsatsa imiyalo yeyise; kodvwa sedzeleli asiyemukeli imiyalo.
2
Umuntfu lolungile udla titselo letimnandzi taloko lakushoko; kodvwa bantfu lababi balambela kwenta budlova.
3
Umuntfu lobamba lulwimi lwakhe ulondvolota kuphila kwakhe; yebo, umuntfu lokhulumela futsi ulandza kuhlupheka.
4
Umuntfu lolivila ufisa lokunyenti agcine angakatfoli lutfo; kodvwa lokhutsele unikwa lokunyenti.
5Umuntfu lolungile uyawatondza emanga; kodvwa lomubi uletsa lihlazo nemahloni.
6
K
... (3944 chars skipped) ... 
ungile, nalabangakalungi bema emasangweni alolungile.
20
Luphuya alutsandvwa ngisho nangumakhelwane walo; kodvwa sicebi sitsandvwa bantfu labanyenti.
21
Umuntfu lobukela phansi makhelwane wakhe uyona; kodvwa ubusisiwe umuntfu lonemusa kulabamphofu.
22
Labo labakha emacebo ebubi abeduki yini? Umusa nekwetsembeka kuyawuba kwalabo labanemacebo lamahle.
23
Kuko konkhe kusebenta matima kunemvuzo; kodvwa labo labalibala kukhulumela futsi bahlala beswele.
24Umvuzo wesihlakaniphi kuhlakanipha kwaso; kod
... (3944 chars skipped) ...
yabo.
29
Simakadze ukhashane nebantfu lababi; kodvwa uyayiva imithandazo yebantfu labalungile.
30Buso lobumamatsekako buyajabulisana, tindzaba letimnandzi ticinisa ematsambo.
31Umuntfu lolalelako nakekhutwako uyawuphila, uyawutivela asekhaya nasasemkhatsini webantfu labahlakaniphile.
32
Umuntfu longakunaki kuyalwa utedzelela yena matfupha; kodvwa lolalelako nayalwa ufundza kucondza.
33
Kwesaba Simakadze kufundzisa umuntfu kuhlakanipha. Nangabe umuntfu afuna kudvunyiswa, kufanele atitfobe kucala."	27f46b73fa64c923eb6bdf6fac29eeae
				"Lukhetfo lwa 1994 lwaphela ngeminyaka lemakhulu lamatsatfu nemashumi lamane nakubili ngephansi kwembuso wemadvodza lamhlophe, emadvodza emandla nemibono kutsi bufakazi babo kanye nalapho bavela khona eEurope kwaba nika lilungelo lekuphatsa ngaphandle kwekuchumana nebantfu labamnyama labatigidzi labatakhamuti tala Ningizimu Afrika.
Lengucuko yabayinhle kakhulu ngoba lendlela lethulile leyentiwa ngayo lapho khona yavela ngemuva kwekuma kwemabhomu nangenca yekujula kwesimo salomuntfu lowenta lokuni
... (1841 chars skipped) ... 
nise bungibo kanye nemandla.
Wakhombisa kubeketela lokukhulu entela imibono yendlela yepolitiki wase ukhutsata kuhlangana emkhatsini wetiboshwa. Wembulwa nguleletinye tiboshwa njengemfanekiso wemphi yabo. Ngaphansi kwekuholwa nguye letiboshwa takhula ngendlela yekukhulumisana emkhatsini wato kanye nebaholi be ANC lebebahambile bahlala emaveni angaphandle.
Ngekusebentisa tindlela letifanako letiboshwa nato tagcinwa tatiswa bumcoka bekukhula kutepolitiki ʺ ngaphandleʺ. Waphindze wabhala ngemlandvo
... (1841 chars skipped) ...
gatsi liphambili le lubandlululo, lokwakha kwe Phathi Yesive bekuma matima futsi kungateki kahle. Licembu lebantfu labatsite le Afrikaner (Emabhunu) lelingatiwa lebelingemuva kwa hulumende, iAfrikaner Broederbond, lekusuka ekucaleni kwekukhuphuka kwe Sive kwakha umgomo lowakhile futsi kwasita kutsi kufakwe ngekuphangisa ngekutsi kutjelwe emalunga ku khebhinethi nakuletinye tindzawo letibukiwe, bekuhamba kahle ekwakheni sincumo lesibalulekile — kususa lubandlululo.
Translated by Phindile Malotana"	0ca438565074cee764433d03022579ef
				"Manzini
Manzini (síNgísi, Manzini), sifundza seUmbuso weSwatini. Lesifundza lesi, siphindze sibe nenhloko dolobha lebitwa ngekutsi nguManzini.
Base Manzini[hlela | edit source]
Tinkhundla yeManzini[hlela | edit source]
- Inkhundla Ekukhanyeni. Imiphakatsi: Bhekinkhosi, Ebutfonweni, Embheka, Engcayini, Engwazini, Enkiliji, Ensenga, Enyakeni, Esankolweni, Eswaceni, Kantunja, Maliyaduma, Mdayaneni, Mkhulamini.
- Inkhundla Hlambanyatsi. Imiphakatsi: Dingizwe, Lundzi, Mbangave, Mlindazwe, Zondwako.
-
... (168 chars skipped) ... 
bamba Lomdzala. Imiphakatsi: Luyengo, Malkerns.
- Inkhundla Ludzeludze. Imiphakatsi: Ekudzeni, Enkamanzi, Esibuyeni, Esigombeni, Mbekelweni, Usweni, Zombodze.
- Inkhundla Mafutseni. Imiphakatsi: Engculwini, Etimbutini, Kabhudla, Kankhambule, Luhlokohla, Mafutseni.
- Inkhundla Mahlangatja. Imiphakatsi: Bhahwini, Ebuseleni, Eludvondvolweni, Eluzelweni, Emambatfweni, Empolonjeni, Kazulu, Mgomfelweni, Nsangwini, Sigcineni.
- Inkhundla Mangcongco. Imiphakatsi: Dwalile, Mafutseni, Mangcongco, Ncabanen
... (168 chars skipped) ...
Zakhele.
- Inkhundla Mkhiweni. Imiphakatsi: Dvokolwako, Ekutsimleni, Mbelebeleni.
- Inkhundla Mtfongwaneni. Imiphakatsi: Bulunga, Ehlane, Gundwini, Lwandle, Ndlandlameni.
- Inkhundla Ngwempisi. Imiphakatsi: Bhadzeni I, Bhadzeni II, Elushikishini, Emahhashini, Emaqudvulwini, Engcoseni, Enhlulweni, Etshebovu, Khabonina, Mgazini, Velezizweni.
- Inkhundla Nhlambeni. Imiphakatsi: Dwaleni, Kashali, Njelu.
- Inkhundla Ntondozi. Imiphakatsi: Egebeni, Empini, Endlini Lembi, Kandinda, Ncabaneni, Ntondozi."	09f210959ca44a114b05ba465bce9b08
				"361“BoBesaleli, na-Oholiyabi, nawo onkhe emadvodza lanelikhono laphiwe nguNkulunkulu bungcweti nekuhlakanipha ekwakheni lendzawo lengcwele, kufanele bawente wonkhe lomsebenti njengobe Simakadze ashito.”
2Mosi wabita Besaleli, na-Oholiyabi, nawo onkhe emadvodza labenelikhono nalabephiwe nguSimakadze bungcweti nekuhlakanipha nalabetimisele kuwenta lomsebenti. 3Batsatsa kuMosi tonkhe timphahla tekwakha indzawo lengcwele. Letimphahla nguleto letatinikelwe ngema-Israyeli, wona abechubeka aletsa imini
... (6318 chars skipped) ... 
ugebhezi emaphetselweni alelitafula. 15Wakha timboko tekuletfwala ngemgamba, watembesa ngegolide. 16Wakha ngegolide lecengekile titja talelitafula: emapulede alo, netindzebe talo, nemajeke alo, netindishi tekuphatsa liwayini lemnikelo.
17
Besaleli wenta lutsi lwetibane ngegolide lecengekile. Wenta sibunu salo nesicu salo ngegolide legcotjiwe. Imihlobiso yalo yaba njengetimbali letisengimidvumba nalesetichakazile, wakwenta kwaba sikhatsa sinye nalolutsi.
18Lwalunemagala lasitfupha esicwini salo, 
... (6318 chars skipped) ...
ngaba ngema-30, Besaleli wayisebentisa ekwakheni emahhuka etinsika, nasekwembeseni tihloko taletinsika kanye nemigcala yato.
29Litfusi lelalinikelwe kuSimakadze lalinesisindvo lesasingemakhilogremu labengaba ti-2 425. 30Litfusi walisebentisa ekwakheni emaseko elisango alelithende lekuhlangana, nelilati lelitfusi kanye nemhlobiso walo losasisefo, kanye nako konkhe lokwakuhambisana nalo, 31nemaseko elisango lesibuya netiphunti tonkhe telithende lekukhontela kanye netiphunti letatitungeleta sibuya."	39f070875c4450ecaeb87c82881af839
				"291
Lawa-ke ngemavi esivumelwane Simakadze layala ngawo Mosi kutsi asente nesive saka-Israyeli eveni lakaMowabi, kwengetela kuleso sivumelwane lasenta nabo baseseNtsabeni iHorebe.
2
Mosi wawabita onkhe ema-Israyeli, wakhuluma kuwo watsi: “Nani matfupha natibonela loko Simakadze lakwenta kuFaro eGibhithe, nakuto tonkhe tiphatsimandla takhe kanye naseveni lakhe lonkhe. 3
Natibonela nine ngewenu emehlo leto tivivinyo letinkhulu netibonakaliso letinkhulu netimangaliso; 4
kodvwa kuze kube ngulamuhla 
... (1547 chars skipped) ... 
 nekutsi sadzabula njani kumave ngemave endleleni nasita lapha. 17Natibonela nine titfombe tabo letinengekako, kanye netithico tabo telugodvo, netematje, netesiliva, netegolide. 18
Caphelisisani kutsi kubete indvodza nome umfati, nome umndeni, nome sive emkhatsini wenu lamuhla, lonenhlitiyo lephambukako kuSimakadze Nkulunkulu wetfu kutsi ahambe ayewukhonta bonkulunkulu baleto tive. Caphelisisani kutsi kubete imphandze lembi emkhatsini wenu lengahle ivete shevu lobabako.
19“Nangabe umuntfu lonjal
... (1547 chars skipped) ...
layele bona. 27Ngako-ke, lulaka lwaSimakadze lwavutsela lelive labo kamatima, lase lehlelwa ngito tonkhe leticalekiso letibhalwe kulencwadzi. 28Ngekuvutsa kwentfukutselo nangebumatima belulaka lwakhe Simakadze wabasiphula eveni labo waya wayawubatsela kulelinye live, njengobe kunjalo nje lamuhla.’
29
“Tintfo letifihlakele taSimakadze Nkulunkulu wetfu, kodvwa tintfo letembuliwe tiphiwe tsine kanye nebantfwana betfu kuze kube phakadze, kuze sitekwenta onkhe emavi labhalwe kulencwadzi yalomtsetfo.”"	7843615034ef88f76dd8110fcf9ee35a
				"Kutfutfukisa emakhono ekuhumusha nekutfutfuka
Kugubha umkhosi weLilanga Lekuhumusha Lemave Emhlaba
Kulandzelela kusetjentiswa kwetisetjentiswa tekuhumusha nekutolika
Kusita emakomidi elulwimi esifundza ngekwebucwepheshe.
Kuchuba luphenyo mayelana nekunyatselwa kwemalungelo elulwimi lwebantfu kanye nekushicilela imiphumela yeLikomidi leLiteka Loludzaba.
Kucaphelisa kute kutsi ifake umtselela nekukhutsata bulwiminyenti kuyo yonkhe imitimba yemmango ngekuvikela ngalokuyomphumelelo kanye nekukhutsat
... (788 chars skipped) ... 
onkhe imiklamo ye-PanSALB.
Kusungula nekugcina idathabhesi yemiklamo lesitwa ngetimali
Kwakha tinkhombandlela tekubhala siphakamiso semklamo
Kuchumanisa ticelo tekwesekelwa ngetimali
Kwesekela Imitimba Yelulwimi Yavelonkhe (ema-NLB) nemalunga eBhodi
Kubambisana nemitimba yekucwaninga nekusitwa ngetimali yavelonkhe neyemave emhlaba.
Kukhomba ema-NLB indlela ngekwebucwepheshe
Kucinisekisa kutsi lama-NLB etilwimi teSintfu letiyimfica abuyeketa imitsetfo yelupelo nelubhalomagama lwetilwimi tawo.
Kun
... (788 chars skipped) ...
i letisemtsetfweni nekusetjentiswa kwato ngekulingana;
Kwenta kutsi kuhlonishwe futsi kukhutsatwe kusetjentiswa kwaletinye tilwimi talelive lakitsi;
Kukhutsata kusetjentiswa kahle kakhulu kwemitfombolusito yetilwimi yalelive lakitsi, kute kutsi bantfu baseNingizimu Afrika bakhone kutikhulula kuto tonkhe tinhlobo tekubandlululwa ngekwelulwimi, kwenganyelwa nekwehlukana nekubenta kutsi bakhone kutsatsa tincumo telulwimi letikahle temphilo lenhle nenhlalakahle yabo kanye nekutfutfukisa live lonkhe."	e05b0409447456ad6aed1a709bf0f6a1
				"171
Emvakwemalanga lasitfupha, Jesu watsatsa boPhetro, naJakobe, naJohane, umnakabo, wenyukela nabo entsabeni lendze, baba bodvwa. 2
Jesu wagucuka lesinye simo embikwabo, buso bakhe bakhatimula njengelilanga, tingubo takhe taba mhlophe njengekukhanya. 3BoMosi na-Elija babonakala kubo, bakhuluma naye. 4Ngako Phetro watsi kuJesu: “Nkhosi, kuhle lokuba lapha kwetfu; nawutsandza ngitakwakha emathende lamatsatfu lapha: lelinye libe lakho, lelinye libe laMosi, lelinye libe la-Elija.”
5
Watsi asakhulum
... (943 chars skipped) ... 
ane uMbhabhatisi.
14Kwatsi nabefika esicunjini sebantfu, kwefika indvodza yaguca embikwaJesu, 15yatsi: “Nkhosi, hawukela indvodzana yami, ngobe inesitfutfwane, ihlupheka kabi, iwela futsi emlilweni nasemantini. 16Ngiyiletse kubafundzi bakho, kodvwa behluleka kuyiphilisa.”
17Jesu waphendvula watsi: “Yehheni, situkulwane lesingakholwa nalesiphambene, kuyawudzimate kube ngunini nginani? Kuyawudzimate kube ngunini nginibeketelela? Yiletseni la kimi!” 18Jesu walekhuta lelidimoni, lomfana waphila ngal
... (943 chars skipped) ...
u wambuta kucala watsi: “Simoni, ngembono wakho wena utsini? Emakhosi emhlaba ayitsatsa kubobani imitselo? Ayitsatsa emadvodzaneni awo yini, nome ebafokatini?”
26Phetro wamphendvula watsi: “Ayitsatsa ebafokatini.”
Jesu wase utsi: “Ngako-ke kusho kutsi emadvodzana akhululekile ekutseleni. 27Kodvwa-ke kuze singabakhubi, hamba uye elwandle ufike ujike lidweba lakho udwebe. Leyo nhlanti lotayibamba kucala emlonyeni wayo uyawukhandza luhlavu lwemali; ulutsatse, ubanike, utselele mine nawe, sobabili.”"	43320a896bf8a0e2ae28b459199191bf
				"161
Davide watsi asahambe libangana nje etulu esicongweni sentsatjana, wahlangatjetwa nguSiba, sisebenti saMefiboshethi. Siba abechuba timbongolo letimbili letatiboshelwe, tetfwele imikhama yetinkhwa lengema-200, nemacebelengwane lalikhulu emagelebisi lomisiwe, netikhehle temakhiwa letilikhulu, nesikhumbasikhwama sigcwele liwayini.
2Inkhosi yabuta Siba yatsi: “Ukuletseleni konkhe loku?”
Siba waphendvula watsi: “Letimbongolo tebemndeni wenkhosi yami kutsi bagibele, letinkhwa naletitselo talamadvo
... (1244 chars skipped) ... 
inhloko yayo ngiyilahle lapha!”
10
Inkhosi yaphendvula yatsi: “Ningenelana ngani nami, nine madvodzana aSeruya? Nangabe acalekisa, ngobe kushito Simakadze kutsi akangicalekise, ngubani lonelilungelo lekumbuta atsi: ‘Ukwentelani loku?’ ”
11Davide wakhuluma ku-Abishayi nakuto tonkhe tindvuna takhe, watsi: “Indvodzana yami lephuma elukhalweni lwami, ngiyo lefuna kungibulala. Kangakanani-ke lomBhenjamini! Myekeleni anjalo, akachubeke angicalekise, ngobe utjelwe nguSimakadze kutsi akakwente. 12Mhlawu
... (1244 chars skipped) ...
alamaphovela eyihlo lawashiyela kutsi asale acize lesigodlo, khona atekwati onkhe ema-Israyeli kutsi sewutente sitsa seyihlo, nebalandzeli bakho batawukhutsateka ngaloko.” 22
Ngako kwase kumiselwa Absalomu lithende etulu eluphahleni lwesigodlo sakhe, wase ulala nalamaphovela eyise embikwawo onkhe ema-Israyeli abuka.
23Ngaleso sikhatsi, nome ngabe ngusiphi seluleko lesasiletfwa ngu-Ahithofeli sasemukeleka kube shangatsi ngulona livi laNkulunkulu; bobabili boDavide na-Absalomu babevele basilalele."	650808bfbe4322d5ad6263390582bb08
				"181Davide wabutsela onkhe lamadvodza akakhe ndzawonye, wase uwehlukanisa tigaba ngetigaba, lamanye aba tinkhulungwane, lamanye aba ngemakhulu, wase uwabekela tindvuna tawo njengekwetigaba tawo. 2Wase uyawakhipha ngeticheme letintsatfu, sinye saphuma naJowabe, lesinye saphuma na-Abishayi, umnakaboJowabe, sekugcina wasikhipha na-Ithayi, umGathi. Inkhosi Davide yakhuluma kulamabutfo, yatsi: “Nami cobo lwami ngitawushuca kanye nani.”
3
Kodvwa lamabutfo atsi: “Wena akukafaneli kutsi uphume kanye nats
... (9042 chars skipped) ... 
 sakaBhenjamini. Siba-ke yena, sisebenti sendlu yakaSawula, weta nemadvodzana akhe lali-15 netisebenti letingema-20, befika eJordane embikwenkhosi. 18Bewela emfuleni bentela kusingatsa bukhosi nabewelako, nekwenta loko labangahle bakutjelwe yinkhosi.
Inkhosi Davide yatsi isatilungiselela kwewela, Shimeyi watilahla inyandzana phansi embikwenkhosi, 19
watsi: “Nkhosi! Ngicela inkhosi yami ibukhohlwe bonkhe bubi bami lengabenta ngalela langa, mhlazane iphuma eJerusalema. Shangatsi inkhosi ingakukhip
... (9042 chars skipped) ...
ulowo nalowo watibuyelela ekhaya kakhe, naJowabe wabuyela emuva eJerusalema enkhosini.
23
Jowabe abesengamele yonkhe imphi yema-Israyeli; Bhenaya, umsa waJehoyada, abephetse emaKherethi nemaPhelethi.“emaKherethi nemaPhelethi” nome “bogadzi baDavide” 24Adoniramu“Adoniramu” nome “Adoramu” yena abengamele yonkhe imisebenti yencindzetelo. Jehoshafati, umsa wa-Ahiludi, abengulobhalisako. 25Sheva abengumabhalane; boSadoki na-Abiyatha bona bekubaphristi. 26Ira, waseJayire, yena abengumphristi waDavide."	f69a51c9d505da2d128b58539b6f264c
				"31
Umfana Samuweli abekhonta Simakadze ngaphansi kwa-Eli. Kulawo malanga livi laSimakadze lase lilivelakancane, nemibono yayingasekavami. 2
Ngalobunye busuku Eli, labesanemehlo labutsakatsaka asabona kalufifi, abelele endzaweni yakhe njengasemihleni. 3
Sibane saNkulunkulu sasingakacimi, naSamuweli alele phansi ethempelini laSimakadze, lapho bekunelibhokisi lesivumelwane saNkulunkulu khona.
4Simakadze wabita Samuweli. Wasabela watsi: “Ngilapha.” 5Wagijima waya ku-Eli, wafike watsi: “Sengikhona, n
... (4079 chars skipped) ... 
lu labashaya emaGibhithe ehlane ngetishayo letimbi letehlukene. 9
Cinani-ke, maFilisti! Banini ngemadvodza, ngaphandle kwaloko nitawuba tigcili temaHebheru, njengobe nawo abetigcili tenu. Banini ngemadvodza, nilwe!”
10Ngako emaFilisti alwa, ema-Israyeli ehlulwa, kwaba nguleyo ndvodza yabaleka yayakutindvumbeka ethendeni layo. Kwaba nekubulawa lokukhulu, kwafa emabutfo ema-Israyeli labeti-30 000. 11
Libhokisi lesivumelwane saNkulunkulu latfunjwa, nemadvodzana a-Eli omabili, boHofni naFinehasi, ab
... (4079 chars skipped) ...
bulawa tsine kanye nabo bonkhe bantfu bakitsi!”
11Ngako bahlanganisa ndzawonye bonkhe babusi bemaFilisti, batsi: “Susani lelibhokisi lesivumelwane saNkulunkulu wema-Israyeli, libuyele emuva endzaweni yalo, ngobe litawubulala“litawubulala” nome “utawubulala” tsine kanye nesive sakitsi.”
Phela, kufa kwase kufake kutfutfumela kulo lonkhe lidolobha. Sandla saSimakadze sase simatima kakhulu etikwalo. 12Labo lababesengakafi bona bashaywa ngematfumba, kukhala nesililo sebantfu senyukela etulu ezulwini."	97ca5824b80d2638e6bb362507e94692
				"Ema Tsonga akusilo licembu lebantfu lebakhiwe ngetincenye tetindlela letifanako. Bantfu labadzala kakhulu kusuka elangani-lelikhona eMozambique kutohlala eNingizimu Afrika ngeminyaka yemakhulu ngelishumi nemfica, ngenjwayelo ngemacembu lamancane lete tikhulu. Namuhla lama Tsonga ahlangene kakhulu eLowveld phakatsi kwemawa kanye nemincele lese nshonalanga kwe Kruger National Park.
Translated by Phindile Malotana
Umsebenti wesintfu usentiwa ngemaTsonga lamaningi. Ekuhambeni kwentfombatana nayisuka
... (128 chars skipped) ... 
u wemaTsonga ahamba emasontfo eBazalwane, emasontfo lakhululekile noma liSontfo le Evangelical Presbyterian, obekaku Mishini yema Swiss....
moreNgemnyaka wa 1890 emapulazini lase Lowveld labekalungele tintfo letincane kunekutingela kanye nekulima noma kufuya, base labanikati bawo bawatsengisa ngekushesha kubantfu labatsenga emamineral ngekubekela....
moreEma Tsonga atiwa kakhulu ngemculo wawo lovutsiwe wemasiko nesintfu loya ngekudla imiculo leminingi ngetingitali yemculo. Loku kungahlukaniswa n
... (128 chars skipped) ...
la letinsha tekudla eTransvaal, kufaka icassava, tinhlobo letitse temantongomane, emazambane nemabele....
moreNjengoba emakholonisi lamhlophe amise umyalo etigodzini tema Tsonga, emandla etikhulu angavunywa....
moreKutalwa kwemntfwana sikhatsi sekujabula emmangweni wema Tsonga. Kuvame kkutsi labadzala besifazane labatihlobo, noma labanye bafati...
moreBantfu labakhuluma-siTsonga bekucala labangena kulendzawo yayiyi Transvaal kumbe benta njalo ngesikhatsi selishumi nesiphohlongo mandvulo....
more"	d1b83a28cf9d78646ab9cdff365b5de8
				"51Kwatsi ngelilanga lesitsatfu lekuzila Esta wembatsa imijiva yakhe yebukhosi, wahamba waze wayawungena ngekhatsi esihoncweni sendlunkhulu. Wangena ngemphundvu lemacondzana nemnyango wendlunkhulu. Inkhosi yayingekhatsi ihleti esihlalweni sayo sebukhosi imacondzana nemnyango. 2
Inkhosi yatsi nayibona inkhosikati lenkhulu Esta ime ngaphandle, yajabula, yase iphakamisa indvuku yayo yegolide isho kutsi akangene. Weta wafike watsintsa sihloko salendvuku. 3
Inkhosi yambuta yatsi: “Kwenteke njani, nkho
... (2789 chars skipped) ... 
we entsanjeni leyase ilungiselwe yena. 5Ngako letinceku taphendvula tatsi: “Hamani ukhona la ngephandle, umele kutawukhuluma nawe.”
Inkhosi yatsi: “Mngeniseni.”
6Ngako Hamani wangeniswa, inkhosi yakhuluma kuye, yatsi: “Kukhona umuntfu lengifisa kumbonga kakhulu. Wena utsi ngingakukhombisa kanjani loko kumbonga kwami?”
Hamani wacabanga watsi: “Konje ngubani nje inkhosi lengafisa kumbonga kakhulu ngaphandle kwami?” 7Hamani wayiphendvula watsi: “Lomuntfu inkhosi lefisa kumbonga 8ayimembese ngengubo
... (2789 chars skipped) ...
hulu wami lapha ekhatsi esigodlweni nasembikwami, ngibuka?”
Latsi liphuma nje lelo livi enkhosini, tinceku taphutfuma tambonya buso baHamani. 9
Lomunye wabo, lekwakutsiwa nguHabona, watsi: “Yena lo Hamani phela besalungise nesigodvo lesingemamitha langema-22 ngasendlini yakhe, asilungisele kulengisa Modekhayi lowephula imphilo yenkhosi engotini.”
“Lengisani Hamani kuso!” sekusho inkhosi. 10Ngako Hamani walengiswa kuleso sigodvo bekasigawulele kulengisa Modekhayi. Kutfukutsela kwenkhosi kwabotja."	d4b0314cd7ceb6784f8f923f94910cb9
				"Inyvesi yase Fort Hare, iyunivesithi yemphakatsi lese-Alice, e-Eastern Cape, eNingizimu Afrika.
Ekucaleni, iFort Hare bekuyindzawo lenemandla yaseBrithani etimphini emkhatsini webantfu baseBrithani kanye nemaXhosa ngelikhulu lesi-19 leminyaka. Letinye tindzala talesigodlo tibonakala nalamuhla, kanye nemathuna lamanye emasotja aseBrithani lafela emsebentini lapho.
Ngemnyaka wa 1830, i-Lovedale Missionary Institute yakhiwa eceleni kweFort Hare. James Stewart, lomunye webaholi bayo betitfunywa telivangeli, wasikisela ngemnyaka wa 1878 kutsi sikhungo semfundvo lephakeme yebafundzi labamnyama sidzinga kusungulwa.Nomakunjalo, akazange aphile kute abone umbono wakhe usebenta ngesikhatsi, nga 1916, iFort Hare yasungulwa na-Alexander Kerr njengenhloko yayo yekucala.[1][1][1] D.D.T Jabavu waba lilunga lekucala lelisebenta ngemuntfu lomnyama lowafundzisa ngetilwimi taseLatin nase-Afrika. Ngekulandzela timiso tebuKrestu, tindleko betiphansi futsi tibhadalwa kakhulu.[1] Ema-scholarships lamanyenti abetfolakala nakubantfu labamphofu.
- 417–438."	92b594af201787aa13bcbeb7f475e7b7
				"21
Joshuwa, umsa waNuni, wase utfumela tinhloli letimbili ngasense kusuka eShithimu, watsi: “Hambani niyewuhlola lela live, ikakhulu lidolobha laseJerikho.” Ngako-ke tahamba tefika khona, tangenisa endlini kaRahabi, ingwadla, tahlala khona.
2Inkhosi yaseJerikho yatjelwa, kwatsiwa: “Kukhona emadvodza aka-Israyeli lasatfumbelete adzimate efika la kulobusuku; atewuhlola lelive.” 3Ngako inkhosi yaseJerikho yavele yatfumela livi kuRahabi, yatsi: “Khipha lawo madvodza langenise endlini kakho, ngobe et
... (4470 chars skipped) ... 
: “Lamuhla wena ngitakuphakamisa embikwaso sonkhe sive saka-Israyeli, kuze sati kutsi njengobe nganginaye Mosi, nawe ngiyawuba nawe. 8Utawutjela baphristi labetfwele libhokisi lesivumelwane, utsi: ‘Nibotsi nanifika elusentseni lwemanti emfula iJordane, nime, ningene, bese niyema ekhatsi emfuleni iJordane.’ ”
9Joshuwa wakhuluma esiveni saka-Israyeli, watsi: “Wotani la nitewuva kutsi Simakadze Nkulunkulu wenu utsini.” 10Joshuwa wachubeka watsi: “Nitakwati kanjena-ke kutsi Nkulunkulu lophilako usem
... (4470 chars skipped) ...
a asho kutsini?’ 22niyakutitjela nitsi: ‘Israyeli wewela iJordane ahamba emhlabatsini lowomile.’ 23
Ngobe Simakadze Nkulunkulu wenu wawomisa umfula iJordane embikwenu, naze newela nonkhe naphelela. Simakadze Nkulunkulu wenu wenta eJordane kona loko lakwenta eLwandle Lolubovu, ngesikhatsi alomisa embikwetfu, saze sewela sonkhe saphelela. 24Wakwenta loko kuze tonkhe tive temhlaba tati kutsi sandla saSimakadze sinemandla, nekutsi nani nihlale nimesaba Simakadze Nkulunkulu wenu phakadze naphakadze.”"	d93e345a801ac4da1c976d599ad43730
				"Goldie Qyayiya kanye nemyeni wakhe Otto, labaphuma eKhayelitsha, bebangavisisi ngalokuphelele ngalesifo seHIV. Nomakunyalo, lesifo satsatsa timphilo tebantfwababo lababili, Thumela kanye na Vusi, ngemuva kwalenye indvodzana. Kwatsatsa sikhatsi nje impela, kepha Goldie wabese utfola indlela yekulwa nebuhlungu bakhe. Nayi incenye yalendzaba yakhe. Usebenta ngekutimisela/Ukhutsele
Ngangicashwe kuba nguloklinako bantfu labaphetse emakhaya ase Blouberg, bantfu labasita bantfu labadzinga tindlu tekuhl
... (647 chars skipped) ... 
ahle kutsi le HIV ibahlasela njani bantfu. Safundza ngakokonkhe ngekuhamba kwesikhatsi, ngoba loluhlolo lwaveta kutsi Thumela naye, abenale HIV.
Ngemuva kweminyaka lemibili analeligciwane, wacala manje kugula kamatima. Watsi nakafika kusigaba sesine, besekondze kakhulu futsi alula nasemtimbeni kwavele kwabonakala kutsi utoshona. Kwatsatsa nje inyanga yinye kuphela kusuka lapho besekagula khona kakhulu kwaze kwaba ngulapho ashona khona. bengimugezisa, ngimupha emaphillisi phindze ngimudlisa nekud
... (647 chars skipped) ...
yasuka uya eSibhedlela iGF Jooste. Lodokotela wasitjela kutsi une HIV, noma nje besingati kahle kutsi loko kushoni. Lodokotela wachubeka wakhuluma ngelulapho lolusha lolutako, lolungasita Vusi kutsi aphile. Waniketwa emaphilisi kanye nalamanye eTB, kwesikhashana waba ncono. Waphindze wakhona kubuyela emsebentini. Kepha ngemuva kweminyaka lesitfupha waphindza wacalela phandi wagula futsi. Ngamunakekela, futsi ngangihleti eceleni kwembhedze wakhe ngesikhatsi ashona.
Translated by
Phindile Malotana"	c01ed05d8b443f132a655d2b084d56f3
				"Siyakuhlonipha loko isayensi lekufezile futsi siyakholelwa kuloko lekutfolile lokuhambisana nebufakazi.
“Isayensi isho kufundza imvelo nendlela indalo lengiyo kanye nelwati lesilutfola etintfweni latikhona.” (Collins Cobuild Advanced Learner’s English Dictionary) Nanobe liBhayibheli lingasiyo incwadzi yesayensi, likhutsata bantfu kutsi bafundze ngemhlaba futsi bazuze kuloko isayensi lekutfolile ngaletinye tintfo. Cabanga nganati tibonelo:
Labahlola tinkhanyeti (Astronomy): “Phakamiselani emehlo 
... (833 chars skipped) ... 
letikhuluma ngendalo kanye naloko isayensi lekufezile. Batali labaBoFakazi bavame kukhutsata bantfwana babo kutsi bafundze kuze batokhona kucondza kahle umhlaba. BoFakazi BaJehova labanyenti basebenta emikhakheni yetesayensi, lokufaka ekhatsi i-biochemistry, mathematics kanye ne-physics.
Imincele Yesayensi
Asikholelwa kutsi isayensi ingaphendvula yonkhe imibuto bantfu labatibuta yona. * Nasi sibonelo: Bantfu labahlola umhlaba (geologists) bahlatiya kutsi umhlaba wakhiwe ngani bese kutsi ema-biol
... (833 chars skipped) ...
, sinembono lofanako nema-biologists, ema-chemists, kanye nalabanye labephetse ngekutsi tintfo letiphilako atizange tativelela.
^ sig. 10 Sati sesimo semvelo sase-Austria kanye naNobel laureate Erwin Schrödinger babhala kutsi isayensi “ayikhulumi ngato tonkhe tintfo . . . letisitsintsako, lokutintfo letibalulekile ekuphileni kwatfu.” Na-Albert Einstein watsi: “Tintfo letibuhlungu letenteke ekuphileni kwetfu tisifundzise kutsi kungacabangi kahle akutilungisi tinkinga lesibhekana nato ekuphileni.”"	8b91860f9b4debad6e9d77a37727c712
				"61Kwatsi ngesikhatsi libhokisi lesivumelwane saSimakadze liseseveni lemaFilisti tinyanga letisikhombisa, 2emaFilisti abita baphristi netangoma, atsi: “Sitakwenta njani ngalelibhokisi laSimakadze? Sitjeleni kutsi sitalibuyisela kanjani endzaweni yalo.”
3Baphendvula batsi: “Nanibuyisela libhokisi laloNkulunkulu wema-Israyeli, ningacali nilibuyisele emuva liguncuta lodvwa. Nibetama ngawo onkhe emandla enu kutsi nilibuyisele kuye nemnikelo welicala. Nase nente njalo-ke, nitawuphila, nati nekwati kut
... (1450 chars skipped) ... 
lela nje.”
10Ngako bavele bakwenta loko. Batsatsa tinkhomo letimunyisako letimbili batibophela encoleni, base bafaka lamankhonyane ato esibayeni. 11Batsatsa lelibhokisi lesivumelwane saSimakadze balekhweta kulencola, babophela eceleni kwalo lesilulu semagundvwane egolide nemifanekiso yematfumba. 12Letinkhomo tahamba tacondza ngco eBhethi Shemeshi, takhuphuka ngemgwaco, tingaphambuki ndzawo, tihambe tibhonsa yonkhe indlela; atizange tiphambukele ngesekudla nome ngesancele. Babusi bemaFilisti babe
... (1450 chars skipped) ...
0 070” babo, ngobe babebuke ekhatsi ebhokisini lesivumelwane saSimakadze. Sive salila, ngobe Simakadze abebabhubhise ngembhubhiso lenkhulu kabi, 20bantfu baseBhethi Shemeshi babuta batsi: “Ngubani longema ebukhoneni baSimakadze, loNkulunkulu longcwele? Lelibhokisi lesivumelwane litawuya kabani nalikhuphuka lapha?”
21Base batfuma tigijimi esiveni saseKhiriyathi Jeyarimu, batsi: “EmaFilisti asalibuyisile libhokisi lesivumelwane saSimakadze. Yehlani nitelitsatsa nikhuphukele nalo lapho eveni lenu.”"	cc5192a6d1086b1920d06bf5a550051a
				"LIGCIWANE LE-HIV NEKUMUNYISA
Ligciwane lelingumbulalave (HIV) lisimo lesitsatselwanako njengesifo sashukela nobe i-high blood pressure. Kubaluleke kakhulu kutsi bantfu labaphila ne-HIV banatse emaphilisi abo (ema-ARV) onkhe malanga.
I-HIV NEKUTETFWALA
Kubalulekile:
-
Kunatsa ema-ARV akho kahle.
-
Kutjela sisebenti setemphilo lesikunakekelako nawunenkinga yekuwanatsa.
-
Kuya kuwo ONKHE emaphoyinti emtfolamphilo nawutetfwele.
-
a ingati yakho sonkhe sikhatsi kute ubone kutsi ema-ARV akho ayenta yi
... (934 chars skipped) ... 
lwesikotela akusiso sizatfu sekuyekela kumunyisa nangabe uwanatsa onkhe malanga ema-ARV akho futsi ligciwane lingasabonakali emtimbeni wakho.[1][2]
-
Kukhutsatwa kutsi kumunyisa kwentiwe iminyaka lemibili nobe ngetulu.
-
Ngisho nobe ungamunyisa sikhatsi lesincane kunalesi, kuncono kunekungamunyisi sanhlobo.[2]
KUTSIWANI NANGEHLUKANISWA NELUSWANE?
Nawugula nobe kudzingeka kutsi uye esibhedlela, cela kuhlale uneluswane lwakho. Nobe-ke ulusengele entfweni lolubisi lwakho kute uhlale ulukhicita futs
... (934 chars skipped) ...
ekutsi ulusebentisa kanyenti kangakanani.
-
Nekutsi lubisi lwesikotela lubita kangakanani.
REFERENCES
[1] PMTCT 2019 Guidelines South Africa - https://sahivsoc.org/Files/PMTCT%20Guideline%20November%20signed%20PRINT%20v7.pdf
[2] WC HIV consolidated guidelines October 2020 - https://www.westerncape.gov.za/assets/departments/health/hiv_guidelines_22012020.pdf
[3] Adult Primary care guidelines 2019 South Africa - https://www.knowledgehub.org.za/elibrary/adult-primary-care-apc-guide-20192020-updated"	cf993ccf8fad32e25b5fe82d8d46680f
				"“Ngako khetsani lamuhla kutsi nitawukhonta bani.”—JOSH. 24:15.
1-3. (a) Yini leyenta Joshuwa abe sibonelo lesihle semuntfu lowenta sincumo lesikahle ekuphileni? (b) Yini lokufanele siyikhumbule nakudzingeka sente tincumo?
LIGAMA lelitsi ‘khetsa’ linemandla kakhulu. Umuntfu lonenkhululeko yekutikhetsela uyaticondzisa ngekutsi atikhetsele tindlela latatisebentisa ekuphileni kwakhe. Ase sifanekise: Ase ucabange ngendvodza lehamba endleleni, njengobe ihamba ikhandza kutsi lendlela lehamba ngayo yehl
... (5899 chars skipped) ... 
esenele sekuphumula. (Shu. 3:4; 4:6) Nobe kunjalo, nawungakanaki, kutijabulisa kungakukhweshisa kuJehova. Njani? Ingoti lenkhulu iseticini letimbili—luhlobo lwekutijabulisa lolukhetsako kanye nesikhatsi losicitsa kuko.
12. Ngutiphi tintfo lokufanele ucabange ngato nawukhetsa tekutijabulisa?
12 Kwekucala, kufanele sicabangisise ngeluhlobo lwekutijabulisa lesilukhetsako. Ciniseka ngekutsi ungatitfola tindlela tekutijabulisa letikahle. Kuliciniso kutsi tindlela tekutijabulisa letikhona lamuhla tikh
... (5899 chars skipped) ...
Khristu ngamunye kufanele atibute: ‘Mine ngikuyiphi indlela? Ngiwuvumele yini umsebenti, kutijabulisa nobe buhlobo bami nemndeni wami kutsi kungikhweshise kuJehova?’
22 Lutsandvo Jehova lanalo ngebantfu bakhe alupheli. Singatikhweshisa kuJehova nangabe sikhetsa kulandzela indlela lengakalungi. (Rom. 8:38, 39) Ngako-ke, akukafaneli loko kwenteke! Kwente umgomo wakho kutsi ungavumeli nobe yini ikukhweshise kuJehova. Sihloko lesilandzelako sitawucoca ngetindlela letine lesingakukhombisa ngato loko."	50faeeae6cf72de811b8581a19e56d13
				"LiBhayibheli Leliku-Internet | I-NEW WORLD TRANSLATION OF THE HOLY SCRIPTURES
6 Bantfwana, lalelani batali benu eNkhosini, ngobe loku kulungile.
2 “Hlonipha uyihlo nenyoko”; lona ngumyalo wekucala lonesetsembiso lesitsi:
3 “Kuze kukuhambele kahle, futsi uphile sikhatsi lesidze emhlabeni.”
4 Nani bobabe, ningabacansuli bantfwana benu, kodvwa chubekani nibakhulisa ngekubayala nangesicondziso saJehova.
5 Tigcili, lalelani labo labaniphetse emhlabeni, ngekwesaba nangekutfutfumela kanye nangenhlitiyo
... (683 chars skipped) ... 
uze nitewukhona kumelana ngalokucinile nemachinga aDeveli;
12 ngobe siyalwa, kodvwa asilwi nengati nenyama, kepha silwa nabohulumende, nalabanemagunya, nebabusi balelive lebumnyama, kanye nemabutfo emimoya lemibi etindzaweni tasezulwini.
13 Ngaleso sizatfu, gcokani tembatfo temphi letiphelele letivela kuNkulunkulu, kuze nitewukhona kulwa ngelilanga lelibi, kutsi nasenicedze konkhe, nikwati kuma nicine.
14 Ngako-ke manini nicine, liciniso liboshwe etinkhalo tenu njengelibhande, futsi nifake sivik
... (683 chars skipped) ...
khuluma ngayo ngesibindzi njengobe kufanele ngente.
21 Kuze nati konkhe ngami nekutsi nginjani emphilweni, Thikhikhusi umzalwane lotsandzekako nenceku yeNkhosi leyetsembekile utanitjela konkhe.
22 Ngimtfumela loko kini, kute nati kutsi sinjani, futsi advudvute tinhlitiyo tenu.
23 Shengatsi bazalwane bangaba nekuthula nelutsandvo nekukholwa lokuvela kuNkulunkulu longuBabe, naseNkhosini Jesu Khristu.
24 Umusa waNkulunkulu awube nabo bonkhe labanelutsandvo lolungapheli ngeNkhosi yetfu Jesu Khristu."	db15f882ccba6bb80d56b89ff287186d
				"Lomoya longcolile (GHGs) ngumoya losemkhatsini lonyusa noma akhuphule lizinga lekushisa kwemaplanethi lafana neMhlaba. Lokwenta kutsi uhluke kuleminye imoya kutsi ubamba ema-wavelength emisebelekhishwa yiplanethi, lokwenta kutsi kube nemphumela wekushisa.[1] Umhlaba ufutfumetwa kukhanya kwelilanga, lokwenta kutsi umhlaba uphindze ukhiphe kushisa lokubanjwa yikakhulukati ngumoya longcolile. Ngaphandle kwemoya longcolile emoyeni, lizinga lekushisa lelisemkhatsini lemhlaba belingaba lishumi nesipho
... (1841 chars skipped) ... 
.0 °C (3.6 °F) emnyakeni wa-2040 na 2070. Lesi sigaba labatsi bakaIntergovernmental Panel on Climate Change (IPCC) siyingoti. Umoya longcolile usebenta ngekufakelwa, lokusho kutsi abamba aphindze akhiphe imisebe ye-infrare nge-wavelength lefanako naloko lokukhishwa ngumhlaba, emafu kanye nemkhatsi.[4]: 2233
Umkhatsi lowomile wemhlaba longemashumi layimfica nemfica ekhulwini (99%) (ngaphandle kwemhamuka wemanti) wakhiwe nge-nitrogen (N2) lengemashumi lasikhombisa nesiphohlongo ekhulwini (78%) kan
... (1841 chars skipped) ...
rt of the Intergovernmental Panel on Climate Change [Masson-Delmotte, V., P. Zhai, A. Pirani, S.L. Connors, C. Péan, S. Berger, N. Caud, Y. Chen, L. Goldfarb, M.I. Gomis, M. Huang, K. Leitzell, E. Lonnoy, J.B.R. Matthews, T.K. Maycock, T. Waterfield, O. Yelekçi, R. Yu, and B. Zhou (eds.)]. Cambridge University Press, Cambridge, United Kingdom and New York, NY, USA, pp. 2215–2256, doi:10.1017/9781009157896.022.
- Cite error: Invalid

tag; no text was provided for refs namedArcher2011Ch4
- e00785."	7bfa2c7b17a66d483e5516226aa39cf0
				"Kuhlakanipha kwemuntfu nekwebantfu babambene
Ngelisuku lakhe lekutalwa Mandela watsi:
asibabite bantfu labadzala bemhlaba wonkhe, hhayi ngeminyaka yabo, kepha ngenca yekuhlakanipha kwabo ngamunye phindze babambene.
labantfu laba batsatsa emandla wabo hhayi kumapolitiki, temnotfo noma emandla emasotja abo, kepha ekukhululekeni nasekuhlakanipheni kwalabo labanabo. Abanalo likhetfo lekufanele balincobe, bantfu lekufanele bahlale babajabulisa. Bangakhuluma nanoma ngubani labafuna kukhuluma naye phin
... (721 chars skipped) ... 
tosebenta yekucedza timphindze taletinkinga
Bantfu labatimisele kucedza tinkinga
Ngiyati kutsi batimisele kusebenta ngelwati labanalo; kulalela nekuletsa bantfu bemibono lehlukile ndzawonye; kusebenta nanoma ngubani lotimisele kucedza tinkinga. Kucamuka nemibono lemisha yekucedza tinkinga.
Ngebangani babo labanema bhisinisi, bayakhona kutfula tintfo tesimanje, bangagcini ngekuta ngetintfo bantfu bebasakhohliwe ngato, phindze bete netindlela letingasita kucazulula leto tinkinga. Noma ngabe ngutip
... (721 chars skipped) ...
ahlala bakhona kucazulula tinkinga, kucabangela likusasa futsi nekuta nemagama ebuhlakani nakudzingeka. Nyalo kulomphakatsi asisenabo labantfu labadzala. Labantfu labadzala ngibo labatsembiwe emhlabeni, labangakhuluma bakhululeke, baphendvule ngekusheshe.
Mandela kepha naye loyincenye yalabantfu labadzala, watikhipha kulelitsimba. Watsi, ‘njengoba ngasho ngaphambilini, ngizama kutsatsa umhlalaphansi wami, kubuhlungu kutsi ngeke ngikhone kuba yincenye yalelitsimba.
Translated by Thandokuhle Motha"	a9245fd4137fa329443664cca746f634
				"Oscar Sibonginkosi Mdlongwa ( 29 Novemba 1967) ngumculi wase Ningizimu Afrika, DJ, umkhiciti welirekhodi kanye nemabhizinisi. Njengobe sekuphele iminyaka lengetulu kwalengu-26, Oskido sewutfole sikhundla lesisetulu emculweni wase Ningizimu Afrika, ikakhulukati emasikweni ebantfu labasha. Akungabateki kutsi ungulomunye webaculi labacalisa kudvuma kwemculo weKwaito ngaphandle kwemadolobha aseNingizimu Afrika, futsi ubaluleke kakhulu ekukhuleni kwe-Afro-house kanye netinhlobo letinsha letifana ne-a
... (498 chars skipped) ... 
kuphila kwakhe asemncane eLuveve Township, Bulawayo, eZimbabwe, lapho achubeka khona nemfundvo yakhe ngemuva kwekuphotfula eGifford High School, Bulawayo. Wabuyela eBrits aneminyaka lengu-21 ngemnyaka wa-1988 kute ahole ibhizinisi yemndeni eLethlabile, esitolo saseBrithani ngaphambi kwekutsi aye eGoli ayochubeka nemsebenti wemculo.
Umsebenti wa-Oskido wacala ngemuva kwekutsi avume kuvolontiya kudlala e-Razzmatazz ngesikhatsi i-DJ lebeyihleliwe yehluleka kubonakala. Ian Sigola loshonile wadlala i
... (498 chars skipped) ...
i wa-1994 na-2004, kufaka phakatsi i-Kwaito classic 'Makwerekwere' lebeyivimbela i-Xenophobia kubantfu lababuya kulamanye emave, kanye ne-Sei Traffic Copī kanye ne-Project Aī kanye ne: Project BīZabalaza: ema-albhumu ekucala e-Afro-house. Umculo we-Sabalaza wafika etindzaweni tekudansa mhlabawonkhe ngesikhatsi Louie Vega aniketa ilayisensi futsi awuhlanganisa kabusha nge-MAW Records label yakhe. Waphindze waba nemtselela ekusunguleni emacembu lafana na Mafikizolo, Bongo Muffin kanye ne Trompies."	da5917c43dd64967b1c419eb1d15571c
				"Tibalekele tintfo letimbi. 1 Khorinte 6:9, 10
Nangabe siyamtsandza Jehova, angeke sitente tintfo latenyanyako.
Jehova akafuni kutsi sebe, sidzakwe, nobe sisebentise kabi tidzakamiva.
Nkulunkulu uyakwenyanya kubulala, kukhipha sisu, kanye nekutsandzana nobe kulalana kwebantfu bebulili lobufananako. Akafuni kutsi sibe nebugovu nobe silwe nalabanye.
Akukafaneli sikhonte titfombe, nobe sisebentelane nemimoya.
Bantfu labenta tintfo letimbi angeke babe nayo indzawo ePharadisi.
Yenta tintfo letinhle. Matewu 7:12
Kute sijabulise Nkulunkulu, kufanele setame kumlingisa.
Khombisa kutsi uyabatsandza labanye ngekuba nemusa futsi wephane.
Yetsembeka.
Bani nemusa futsi utsetselele.
Tjela labanye ngaJehova kanye nangetindlela takhe."	b25c77f7dc82efafb44fe23a23cfd699
				"11
Solomoni, umsa waDavide, watimisela umbuso locinile, ngobe Simakadze Nkulunkulu wakhe abenaye, wamenta waba mkhulu kakhulu.
2Solomoni wase ukhuluma kuwo onkhe ema-Israyeli: etindvuneni tetinkhulungwane, netemakhulu, nakubehluleli, nakubo bonkhe baholi besive sema-Israyeli, tinhloko temindeni. 3
Solomoni kanye nalo lonkhe libandla bahamba baya endzaweni lephakeme leyayiseGibeyoni, ngobe phela lithende lekuhlangana laNkulunkulu lalikhona lapho. Lelo thende ngulelo lelalakhiwe nguMosi, inceku ya
... (2742 chars skipped) ... 
aye akhelwe sigodlo sakhe. 2
Solomoni wabutsa emadvodza lati-70 000 ekwetfwala, kwatsi lati-80 000 aba ngekucota ematje etintsabeni, wabeka tindvuna tawo letatiti-3 600.
3
Solomoni watfumela umlayeto kuHiramu,“Hiramu” nome “Huramu” inkhosi yaseThire, watsi:
“Ngitfumelele tingodvo temsedari, njengobe wenta kubabe wami Davide, ngesikhatsi umtfumelela tingodvo tekwakha sigodlo, lapho abetawuhlala khona. 4
Manje sengifuna kucala kwakha lithempeli, ngakhele Libito laSimakadze Nkulunkulu wami, bese ng
... (2742 chars skipped) ...
cumo, neliwayini. 16
Tsine sitatigawula tonkhe tingodvo lotifunako taseLebanoni, bese sitintantisa ngeminyaba yato lapha elwandle tiye eJopha. Nine-ke nitabe senitenyula lapho nitimikise eJerusalema.”
17
Solomoni wase wenta lubalo lwabo bonkhe lababetive lababeka-Israyeli, emvakwelubalo uyise Davide labelwentile. Batfolakala kutsi babeti-153 600. 18
Wase ukhetsa labati-70 000 kubo kutsi babe betfwali, nalabati-80 000 kutsi babe babati bematje etintsabeni, nalabati-3 600 kutsi babe tindvuna tabo."	4998902b05a7e0730e109c9fa2e6fa63
				"Inhlangano yaboFakazi BaJehova yesikhatsi sanyalo icale ekupheleni kwelikhulu lesi-19 leminyaka. Ngaleso sikhatsi, licembu lelincane lebafundzi beliBhayibheli lebelihlala ePittsburgh, ePennsylvania, eMelika, lacala kuhlolisisa liBhayibheli nekulihlatiya. Bacatsanisa timfundziso temasontfo naloko lokufundziswa liBhayibheli. Lacala kushicilela labelikufundza etincwadzini, emaphephandzabeni nakumagazini Sicongosekulindza—Lesimemetela UMbuso WaJehova.
Kulelicembu lebafundzi beliBhayibheli labetsembekile, bekunendvodza libito layo kunguCharles Taze Russell. Nanobe bekungu-Russell lobekacondzisa emsebentini wekufundzisa ngeliBhayibheli ngaleso sikhatsi futsi angumhleli we-Sicongosekulindza, akusuye longumsunguli walenkholo. Umgomo waRussell nalabanye Bafundzi BeliBhayibheli, njengobe lelicembu belibitwa kanjalo ngaleso sikhatsi, bekukusekela timfundziso taJesu Khristu nekwenta loko lebekwentiwa libandla lemaKhristu ekucala. Njengobe kunguJesu uMsunguli weBuKhristu, simtsatsa njengemsunguli wenhlangano yetfu.—Kholose 1:18-20."	afa375ae62a94969bbd01da7d8c26d69
				"Simo sendvodza leyiyinhloko yemndeni kanye nekulungiselela nguyona nkhomba kumumango wemaNdebele. Ngetulu kwemacembu lamanye lamaningi, emadvodza emaNdzundza — ikakhulu laawo lasuka endzaweni yesikhulu — achubeka ngekutilungiselela ngesitsembu. Emandla nekuphatsa kwemadvodza latinhloko abakweneda sikhatsi labantfu labacitsa sikhatsi njengetisebenti tebahlali emapulazini alabamhlophe. Tidzingo letifunwa yimindeni yetisebenti yahlelwa ngenhloko yemndeni, lokucinisa emandla akhe.
Ngekusuka kumapulazi alabamhlophe, emadvodza lamaningi acala kutisebenta wona ngekuba bachubi bematekisi noma bomakhi, ngekubuka ekusebenteni emamayini noma etindzaweni tekukhicitela njengabomakhelwane babo emaPedi bebakwenta iminyaka leminingi. Besifazane baKwaNdebele bebasenta iminyaka njengetisebenti tasetindlini ePitoli bese babuyela emakhaya kuyokwakha tindlu tabo baphindze banakekele bantfwana babe bondliwa bayeni babo. Kwakha nekutsengisa buhlalu, emamethi, imidola kanye naletinye tintfo letakhiwa ngetandla nako kubesisekelo kulabo besifazane bemaNdebele nemphilo leyiyinkhululeko – labo lesebatiwa mhlabawonkhe kufana na Esther Mahlangu, nalabo labakwakhako ngekutiphatsa kwabo.
Translated by Phindile Malotana"	7c95794caa247b1353a6dda7d500cbcd
				"21
“Bhalela ingilosi yelibandla lase-Efesu utsi:
“ ‘Nali livi leliphuma kuye lophetse tinkhanyeti letisikhombisa esandleni sakhe sangesekudla, lohamba emkhatsini wetibane letisikhombisa tegolide, utsi: 2
Ngiyayati imisebenti yakho, nekuphishaneka kwakho, nekubeketela kwakho, nekutsi ungeke ubamele bantfu lababi, kangangekutsi nalabo labatibita ngekutsi baphostoli, kantsi abasibo, ubahlolile, wavele wabakhandza bacala emanga. 3
Ngiyati kutsi uyabubeketelela bulukhuni, uhlupheke kakhulu ngenca yel
... (4054 chars skipped) ... 
 kantsi ufile. 2
Vuka, ucaphele, ucinise loko lokusasele lobese kutakufa, ngobe imisebenti yakho ngiyibonile kutsi ayikapheleli ebusweni baNkulunkulu wami. 3
Khumbula-ke loko lokwemukele wakuva, ukugcine, uphendvuke. Nangabe awuvuki ucaphele, ngitawuta kuwe ngikutume njengelisela, ngeke usati sikhatsi lengiyawukufikela ngaso. 4
Noko usenabo bantfu labambalwa lapho eSadesi labangakatingcolisi tingubo tabo, bayawuhamba nami bagcoke letimhlophe, ngobe vele bakufanele.
5
“ ‘Lowo loncobako uyakwembat
... (4054 chars skipped) ...
nangabe letidalwa letine tatibabata bukhosi bakhe, timdvumise, tibonga lowo lohleti esihlalweni sebukhosi, nalophila kuze kube phakadze, 10lamalunga langema-24 awa phansi embikwakhe lohleti esihlalweni sebukhosi, amkhonte lowo lophila kuze kube phakadze. Etfula imichele yawo ayibeke embikwesihlalo sebukhosi, ahlabelele atsi:
11
“Ufanele wena, Nkulunkulu,
loyiNkhosi yetfu, kutsi
wemukele bukhosi, neludvumo, nemandla,
ngobe konkhe kwadalwa nguwe.
Konkhe kwenteka ngentsandvo yakho,
kwadalwa ngayo.”"	520ddbd7bba1358ea43b4717540079b2
				"Ligama Lemndeni Lelatiwako
Lihhashi Laselwandle
Ligama Lesayensi
Hippocampinae
Linani
Ingangelishumi nesiphohlongo ngemasentimitha, silinganiso singemasentimitha lasiphohlongo.
Kutiveta
Lomtimba ucindzetelekile kakhulu nematsambo lacinile. Indzawo lengaphansi icijile. Imphumulo yindze kanye nemsila lomudze tikusebentisa natibamba. Luphiko lungatsi luphansi ngasemuva lokuyindlela yekugcizelela kunyakata. Libala lihluka kusuka kulelimnyama kuya kulelimtfubi lokhanyako kantsi ngalesinye sikhatsi emabala laphinki noma laluhlata. Emahhashi aselwandle epygmy ikhula kusuka kumasentimitha lasihlanu.
Satiso Setintfo
Umndeni we Hippocampinae ufaka imfishiyeliphayiphi. Titfolwa etjanini lobuselwandle noma kusikhokha moya saselwandle ekugcineni kwematje. Libala lekubhaca lihle/likahle kahkhulu. Tingajika libala etikhatsini/etimeni letingakajwayeleki noma natiphazamisekile. Tibhukusha tibhekise imphumulo phansi. Lelendvuna itfwala lamacandza lafukamelwe ngesipatji lesimcoka lesisesiswini noma ngaletinye tilwane emsileni.
Kudla Kwato
Tidla tijalo netilwnane letincane letisemantini kanye netibungu tetimfishi.
Kusakata
Tivela kuwo onkhe ematropical nakumatropical lamancane lanelwandle mhlaba wonkhe.
Tilwane Letatiwako
Spotted seahorse
Hippocampus kuda
Thorny seahorse
Hippocampus histrix
Tigertail seahorse
Hippocampus comes"	ff1f5d2bcd9141539c51240b1f0fb836
				"Imitsetfo ye Mishado yemaNguni
Umshado ngesintfu kwakuyinto lelungiselelwako (lababili labashadako bebalungiswa ngaphandle kwemacembu etihlobo), lobekukhomba kulingana kwema Nguni ngendalo. Wonkhe umntfwana wemaNguni utalwa esiveni sinye bese umshado ngaphandle kwesive sabo licala lelikhulu futsi ungavalwa. Emkhatsini wemaXhosa, labekavame kuphangisa ngalesi simo, umshado wawunganakwa ngaletintfo tetive tabobonkhe bokhokhomkhulu labane. Umshado wabuba yintfo yasendzaweni, lekuchaza kutsi umfati 
... (1877 chars skipped) ... 
kucabaneni kanye nekwehlukana kulesigodlo, kufana nekulwa emkhatsini wa Rharhabe na Gcaleka.
Umangabe indvodza beyikadze inesitsembu, lebekuyintfo lengakajwayeleki kumuntfu nje, umfati wekucala bekaba nguMfati Lomkhulu bese indvodzana-yekucala iba Yindvodzana Lenkhuli nendlalifa. Umfati wesitsembu ngamunye bekanendlu yakhe kanye netintfo takhe etinkhomeni nasemabeleni kwentela kunaka emakhaya abo. Umfati Losesandleni-Sangasekudla wesikhulu bekahlala ekhayalakhe naye lelibucadlwana kuLendzawo Len
... (1877 chars skipped) ...
le avele ngasemuva; futsi bekangakavumeleki kungena esibayeni setinkhomo.
Sigaba semfati loshadile kulelikhaya liya ngekutfutfuka nasekanebantfwana futsi bayakhula. Besifazane labasesikhatsini batsatfwa ngekutsi bafaka umoya lotsite emfuyweni futsi bebangavunyelwa esibayeni setinkomo. Bebatsi basebengce sigaba sekukhula, sigaba semfati besesitolingana nesendvodza. Bekavunyelwa kungenela tinatfo letisemtsetfweni tabobhiya kanye nekuhlaba kanye nekubhema nge-lipipi.
Translated by Phindile Malotana"	2cc5f3db5b2954482e4bb91002a00ea1
				"Ungasho yini kutsi . . .
kutawuphela?
angeke kuphele?
mhlawumbe?
LOKO LOKUSHIWO LIBHAYIBHELI
“Nkulunkulu . . . uyakwesula tonkhe tinyembeti emehlweni abo, sekuyawubate kufa, nekulila, nekukhala, nebuhlungu.”—Sembulo 21:3, 4.
KUNGAKUSITA NGANI KUKUKHOLELWA LOKU?
Ungaciniseka kutsi Nkulunkulu akatibangeli tinkinga lesinato.—Jakobe 1:13.
Ungadvudvuteka ngekwati kutsi Nkulunkulu uyasivela nasihlupheka.—Zakhariya 2:8.
Ungaba nelitsemba lekutsi konkhe kuhlupheka kutawuphela.—Tihlabelelo 37:9-11.
SINGAKWETSEMBA MBAMBA YINI LOKUSHIWO LIBHAYIBHELI?
Yebo singakwetsemba, nganati tizatfu letimbili:
Nkulunkulu uyakwenyanya kuhlupheka nekungalungi. Cabanga kutsi Nkulunkulu Jehova wativa njani ngetikhatsi tekubhalwa kweliBhayibheli lapho bantfu bakhe baphatfwa kabi. LiBhayibheli litsi weva buhlungu ‘nabacindzetelwa titsa tabo.’—Tikhulu 2:18.
Nkulunkulu utsintseka kakhulu nangabe labanye bantfu babaphatsa kabi labanye. Sibonelo saloku kutsi liBhayibheli litsi uyamenyanya ‘umbulali walote licala.’—Taga 6:16, 17.
Nkulunkulu ukhatsalela umuntfu ngamunye. Akugcini ngekutsi umuntfu ngamunye ‘atibonele sishayo sakhe neminjunju yakhe,’ kodvwa naJehova uyakubona.—2 Tikhronike 6:29, 30.
NgeMbuso wakhe, Jehova utakucedza masinyane kuhlupheka kwemuntfu ngamunye. (Matewu 6:9, 10) Kwanyalo, ubadvudvuta ngemusa labo labamfuna ngebucotfo.—Imisebenti 17:27; 2 Khorinte 1:3, 4.
LONGACABANGA NGAKO
Yini leyente Nkulunkulu wavumela kuhlupheka?
LiBhayibheli liyawuphendvula lombuto kuROMA 5:12 naku-2 PHETRO 3:9."	b200eb5c4d2e2ec926dd70848b3be2fc
				"71BaFarisi kanye naletinye tati temtsetfo babutsana kuJesu, baphuma eJerusalema. 2
Babona kutsi bafundzi bakhe badla ngetandla letatingakagezwa, letatingcolile ngekwelisiko lebuJuda.
3Phela baFarisi, njengemaJuda onkhe, bebasabambelele kakhulu emasikweni abokhokho babo, babengadli bangakagezi tandla. 4Ngisho nekudla lokuphuma etimakethe bebangakudli bangakakuhlambululi.Lamanye emahumusho atsi “Nababuya etimakethe, abadli bangakatihlambululi bona” Kukhona nalamanye emasiko labawagcinako, njengeku
... (6761 chars skipped) ... 
Wase uyayiyala kutsi ayiye ekhaya layo, watsi: “Ungasaphambukeli edolobheni.”
27Emvakwaloko Jesu wesuka wahamba nebafundzi bakhe baya emadolobhaneni langaseKhesariya Filiphi; basesendleleni wababuta bafundzi bakhe watsi: “Bantfu batsi mine ngingubani?”
28
Bamtjela batsi: “Batsi unguJohane uMbhabhatisi, kantsi labanye batsi ungu-Elija; labanye batsi: ‘Ngulomunye nje webaphrofethi.’ ”
29
Wase ubuta bona utsi: “Nine-ke nitsi ngingubani?”
Phetro wamphendvula watsi: “Wena unguKhristu.”
30Jesu wabayal
... (6761 chars skipped) ...
liso lakho likonisa, likupulute ulilahle khashane! Kuncono umane ungene embusweni waNkulunkulu uneliso linye, kunekutsi ube nemehlo omabili kodvwa uyewulahlwa esihogweni. 48
‘Kuleyo ndzawo timphetfu takhona atifi, nemlilo wakhona awucimi.’
49“Ngobe phela wonkhe umuntfu uyawuvangwa ngemlilo, njengobe kudla kuvangwa ngeluswayi.
50
“Luswayi lona luhle, kodvwa luswayi nase lulahlekelwe bunandzi balo, buyawubuyiselwa ngani?
“Banini neluswayi ngekhatsi kwenu, nibe nekuthula lomunye kulomunye, nivane.”"	25ae9fe45c0f88792a72004c36f7d029
				"Ligama
Cape Ground Squirrel (Xerus inauris)
Kutiveta Kwaso
Icape ground squirrel isilwane lesingafunwa lakhle la Ningizimu Afrika njengemagundvwane. Ikala emakhulu lamane namshumilasihlanu ngema mm ngebudze bese ibanesisindvo lesili kg linye. Tindzawo tangetulu tilibala le cinnamon nelibadlana lelingumugca lomhlophe ngaseceleni kwemtimba. Tindzawo tangephansi letimhlophe nalomsila wayo logcwele tiboya lonalokumnyama,netinwedlana letinalokumhloshana. Lesikhumba sivalwe boyana. Boya basebusika buv
... (279 chars skipped) ... 
uya kulasitfupha ema cape ground squirrel lamancane, ngamunye umntfwana ukala sisindvo lesimashumi lamabili sema grams. Lamancane abangcunu futsi akakhoni kutimela noma kuhamba nakasandza kutalwa. Kunakekela lawo lamancane kubukeka ngatsi ngumsebenti webahlali bendzawo, njeboba lonamsebenti wentiwa besifazane labehlukene.
Ibayinye vo icape ground squirrel lendvuna lekunguyona ihlanganiswa lekhonwa ngulawa esifazane, lavame kuphekeletelwa bantfwababo labatalwa phambili kweminyaka lemibili. Kusaka
... (279 chars skipped) ...
el lomhlabatsi uyehlukana ubelukhuni, ubengumhlabatsi lolibumba ubeyindlela lapho emanti emfula ahamba khona.
Lapho Atfolakala Khona
Asakateke endzaweni yase Kalahari, Free State, Northern Cape, North West nase sifundzeni sase Southern Cape kuya ngase Beaufort – West/Graaff – Reinet District.
Lucwalingo Lolutsetfwe
Tiyafana ngetindlela letitsite nangekubukeka kwato naleyo yeMountain Ground Aquirrel (Xerus princeps). Kepha ke ngekuhlukunyetwa balimi inombolo yema Cage Ground Aquirrel ayikacondzi."	58644db496f188522b613f04fe4f6bb9
				"Ligama Lemndeni Lelatiwako
Timfishi Letincane Letibovu
Ligama Lesayensi
Apogonidae
Linani
Lingangemashumi lamabili emasentimitha.
Kutiveta
Tindze futsi tincama, imitimba yato icindzetelekile. Inemehlo lamakhulu. Inetincenye letimbili tetindzawo letingetulu. Umlomo wayo mukhulu, futsi ungaseceleni. Ivama kuba nemibala lekhanyako lenagolide lesabovana logcamako.
Satiso Sebantfu Bonkhe
Umndeni we Apogonidae ufaka tinhlobo letimashumi lamabili nakubili kanye nemacembu lamakhulu lamabili nesikhombisa. Ligama lelatiwako litsatselwe kulelibala layo lelibovana. Tivela ngatimbili noma ngeticheme letincane emihumeni noma emiseleni yematje. Tidla ebusuku etikhatsini letinengi. Naticedza kwenta emacandza, leletindvuna titsatsa lamacandza ngemilomo yawo kuze kufike sikhatsi sekuchobosela. Yinye yaletilwane lapho letindvuna letincane tiphuma khona.
Kudla Kwato
Tidla titjalo netilwane letincane letisendzaweni yetilwane (ikakhulu tilwane letincane tasemantini), tilwane letincane letite imigogodla letifaka tinkhala kanye netilwane telwandle letincane.
Kusakata
Tivela ngatotonkhe tindlela tekushisa/kubandza kanye naselwandle lelisetindzaweni letishisako mhlaba wonkhe. Letinye titfolwa emantini lamasha.
Tilwane Letatiwako
Five-lined cardinalfish
Cheilodipterus quinquelineatus
Indian tiger cardinalfish
Cheilodipterus lineatus
Short-toothed cardinalfish
Apogon apogonides"	513d7158fcdf77042b1f0bec2571e578
				"loading
Language Siswati Book
short stories
Leli liqoqo letindzaba letimfishane letinge-24 letahunyushelwa eSiswatini tisuselwa elulwimini lweSizulu. Tindzaba letikulelibhuku titsintsa tingcikitsi letehlukene. Lokugcama kakhulu kuto likhono lembhali lekusebentisa lisu lamdvonseni kuvusa inkhabunkhabu nenshisekelo kumfundzi kutsi achubeke afundze indzaba. This collection of 24 stories on varied themes is a translation of the work of a master at creating and maintaining suspense.
This Is The Printed Hardcopy Book, It Is Not Digitised In Any Way.
ISBN : 9780796009241"	ddb842de080379f859c98d9320f37d94
				"Imphi yeMhlaba Yekucala nobe Imphi yeLive Yekucala, levame kufushaniswa ngekutsi yi-WWI nobe i-WW1, futsi labanye babhali labakhuluma siNgisi bayibita ngekutsi yi-""Great War"" nobe ""War to End All Wars"", bekungemphi yemhlaba wonkhe leyachubeka kusukela nga-1914 kuya ku-1918, futsi itsatfwa njengalenye yetimphi letibulalako emlandvweni. Imphi beyifaka ekhatsi incenye lenkhulu yase Europe, i Russian Empire, i United States, kanye ne Ottoman Empire, kanye nekulwa lokwenteka kulo lonkhe lase Europe, eMiddle East, e-Afrika, ePacific, kanye nasetincenyeni tase Asia. Emasotja lalinganiselwa kutigidzi letiyimfica abulawa emphini, kanye nalamanye latigidzi leti-23 alimala, kantsi tigidzi letisihlanu tebantfu labaphilako tafa ngenca yemphi, indlala, kanye netifo.[2] Tigidzigidzi tafa ekubulaweni kwebantfu eMbusweni wase-Ottoman kanye nakumbulalave yemkhuhlane wa-1918, lokwagcugcutelwa kuhamba kwebalwi ngesikhatsi semphi.[3][4]"	98bab950174f285661ea3c9bab31595a
				"Ligama
Imbali yemabala (Leopard Orchid)
Ligama Lelathini
Ansellia africana
Inchazelo
Lembali yemabala yimbali yemoya lenetimphandze letisime egaleni lesihlahla, ihlala iselangeni lelinengi. Timbali tayo letimtfubi, ngalesinye sikhatsi inemabala lansundvu, ivela ngenyanga yeNgci kuya kunyenga yeNyoni.
Indzawo
Lembali yemabala itfolwa etigodzini letishisako, emifuleni leyomile yala Ningizimu Afrika esifundzeni sase Limpopo, etindzaweni letiphansi tase Mpumalanga kanye nase KwaZulu-Natal. La eAfrika ingatfolwa etigodzini letishisako letiseNyakatfo ye Namibia, Botswana nase Swaziland.
Umbhalo Lohlanganisiwe
Emavivane lafana nelukhozi adla lembali lenongotelako ebusuku bese letimphandze tivumela simo kuciniseka kutsi tiyakhona kuphila njengemoya.
Lembali ye Mabala isetjentiswa njengentfo ledonsa lutsandvo kanye nekuvikela noma kususa emaphupho lamabi bese etindlini noma emakhaya isetjentiselwa kususa umbane. Futsi iyafunwa kakhulu njengembali lesibonelo etingadzeni."	c59bac99b0f4bb3b8e2a611451eb7e1b
				"Mabel Patronella Mentor (19 October 1963 - 23 August 2022), lowatiwa ngekutsi ngu Vytjie Mentor, bekangusopolitiki wase Ningizimu Afrika lobekalilunga leSigungu saVelonkhe kusukela nga-2002 kuya ku-2014. Bekangusihlalo se -African National Congress (ANC) kusukela nga-2004 kuya ku-2008. Bekaphindze abe ngusihlalo welikomidi lephothifoliyo yetemabhizinisi emphakatsi kusukela nga-2009 kuya ku-2010. Uhlonishwa ngekutsi ungulomunye webantfu bekucala labaphuma ku-ANC futsi wakhulisa kukhatsateka ngenk
... (698 chars skipped) ... 
se sikhundla sakhe.[2]
Ngenyanga yeNdlovu 2016, Mentor watsi ngemnyaka wa 2010 umndeni wakaGupta, egameni la Jacob Zuma, wamniketa sikhundla seNdvuna Yetemabhizinisi Emphakatsi, uma angahlela kutsi iSouth African Airways yehlele indlela yayo yaseJohannesburg kuya eMumbai, kute iJet Airways ikhone kuyitfola. Watsi wala lesincumo, lesenteka endlini ye-Guptas' Saxonwold, ngesikhatsi Zuma akhona kulelinye likamelo. Umndeni waphika kutsi lomhlangano wentekile futsi Zuma watsi akakhumbuli lutfo ngaMen
... (698 chars skipped) ...
 letiphatselene nemphilo. Lelicembu latsi utawutsatsa sikhundla lesisha kulenhlangano.Mentor watsi kugula kwakhe kubangelwe luhambo lwakhe lwekunciphisa umtimba. Wahlindvwa i-bariatric kwentela kwehlisa sisindvo kepha ngemuva kwekulimala umlente wakhe, waphindze wakhula. Ngekuhamba kwesikhatsi watfolwa anesifo se-candidiasis.
Umndeni wakhe wabika kutsi wafa ngemuva kwekugula sikhatsi lesidze.
- Umfundzisi, Vytjie (2017). Kute Tinkhomo Letingcwele: Tikhatsi Ekuphileni Kwami Tepolitiki: 2002-2017."	80ecbaad2f547c9dbb88ac26a88dc2a9
				"Libito
Banded Mongoose – (Mungos mungo)
Kubukeka Kwaso
Ema Banded Mongoose esilisa ayasindza kunewesifazane ngesigaba sawo sekukhula. Ebudzaleni bawo yomibili lemilili iyafana ngebukhulu, sikali sato lishumi nesihlanu semakhilogrami. Lawa ema Mongoose achazwa ngulokumisa kwelisikela, buso lobucijile netindlebe letibanti. Anemisila lemidze lehhwebheka nalecumbile. Imibala yawo imutfubi na nsundvu nekukhanya lokungaphatamiseki nalokumnyamana lokugegeletela ngemuva. Tindzawo letingaphansi tiyakhany
... (674 chars skipped) ... 
khulu kunaleto letinematsambo. Besilisa kanye neBesifazane bendlulela kumitfwalo lemisha,ngalena ndlela kukhula kwabo kulula.
Lapho Titfolakala Khona
Kuhambiswa kwalesi silwane lesincane la Ningizimu Afrika, timubalwa kumahlatsi esavannas lese nshonalanga, kusukela etindzaweni letiseceleni kwelwandle kwaZulu-Natal kuya emahlatsini ase Mpumalanga, etifundzeni tase Northern kanye ne North Western ne Mocambique. Kukhona kuphumula noma kujuba emkhatsini welinani nelingutulu kuya enorth westerly eBot
... (674 chars skipped) ...
nga lalishumi.
Inchazelo ye Spoor
Inetintwane letisihlanu ngaphambili, lolutwane lekucala lingabonisa lespoor uma lesilwane sinyakata kancane kepha lingakhombisa nasigijima. Tintwane letisihlanu ngemuva, kepha ubona lugalo lwalolutwane lwekucala ngemuva kwaletintwane letine.
Lucwalingo Lolutsetfwe
Ema Banded Mongoose atiwa ngekujamela emabhubesi uma awahlasela noma awetfusa. Lokwabonwa bantfu labanye kukhombisa ema mongoose azuba aya etulu futsi ahlasela emabhubesi labekagegeletele ema mongoose."	0156e9a7e09801a031c03d146f39aa15
				"201
Kwatsi umphristi Phashuri, umsa wa-Imeri, indvuna lenkhulu yasethempelini laSimakadze, nakeva Jeremiya aphrofetha ngaletintfo, 2
watsi akushaywe Jeremiya, umphrofethi, abanjwe afakwe esitokisini lesingaseSangweni LakaBhenjamini Lelisetulu lelalisethempelini laSimakadze. 3Kwatsi ngakusasa nase Phashuri akhulule Jeremiya esitokisini, Jeremiya watsi kuPhashuri: “Libito lakho kuSimakadze akusesiye Phashuri, kodvwa sewunguMagori Misabibi.“Magori Misabibi” loko kusho kutsi “sesabiso yonkhe indzawo
... (800 chars skipped) ... 
engeka,“ngayengeka” nome “ngancengeka”
wangehlula ngemandla, waphumelela.
Nyalo sengiyinhlekisa kubantfu lonkhe lilanga,
bonkhe bantfu bayangiphukuta.
8Njalo nje nangikhuluma,
ngikhala ngimemetela kulwa nembhubhiso.
Ngako livi laSimakadze selingitsele
ngenhlamba nenhlekisa lonkhe lilanga.
9Kodvwa nangitsi: “Ngingeke ngisambita,
futsi ngeke ngisakhuluma egameni lakhe,”
livi lakhe lisenhlitiyweni yami
lishisa njengemlilo lovalelwe ematsanjeni ami.
Sengidziniwe kulibandzetela ngekhatsi kimi,
ngempe
... (800 chars skipped) ...
gibeleka ngalo make
alingabi ngulelibusisiwe!
15Akacalekiswe umuntfu lowabikela babe,
lowamjabulisa kakhulu nakatsi:
“Utalelwe umntfwana, ngumfana!”
16
Lowo muntfu akafanane nemadolobha
labhidlitwa nguSimakadze angasenasihawu nawo.
Akeve sililo ekuseni, nenhlabamkhosi emini.
17Ngobe akazange angibulalele esiswini,
ente make wami kube ngulona thuna lami,
sinye sakhe senwebeka phakadze.
18Ngangiphumelani vele esiswini?
Ngaphumela kubona inhlupheko nelusizi,
nekucedzela emalanga ami ehlazweni yini?"	705a8d8e9e5523597ab9d63dd4d76064
				"LELIJAHA lolibona lana esitfombeni nemphostoli Pawula, nguThimothi. Thimothi abehlala nemndeni wakubo eListra. Make wakhe kwakunguYunisi, kantsi gogo wakhe yena kwakunguLowisi.
Kwase kukwesitsatfu Pawula avakashela eListra. Esikhatsini lesingaba ngumnyaka lesendlulile, weta naBhanabasi kulendzawo batewushumayela. Manje watsi nakabuya abesahamba naSilasi.
Uyati kutsi abetsini Pawula kuThimothi lana kulesitfombe? Abetsi: ‘Ungatsandza yini kuhamba nami naSilasi? Ngoba singakujabulela kuhamba nawe k
... (1520 chars skipped) ... 
i, base baya eThesalonika naseBheriya. Uyayibona yini i-Athene ebalaveni? Nalapho futsi Pawula washumayela. Ngemuva kwaloko bachitsa umnyaka nesigamu bashumayela eKhorinte. Ekugcineni bahamba libangana base bayema e-Efesu. Besuka lapho babuyela emuva eKhesariya ngemkhumbi, bakhuphukela nase-Antiyokhi lapho Pawula abehlala khona.
Ngako Thimothi wahamba emakhulu lamanyenti emakhilomitha, alekelela Pawula ekushumayeleni ‘tindzaba letinhle.’ Wamelekelela nasekusunguleni emabandla lamanyenti ebuKhris
... (1520 chars skipped) ...
 isisita kanjani kutsi singakhatsateki ngalokungadzingeki njengoba sisita labasandza kuhlanganyela? (Imis. 14:21-23; 20:32; Joh. 6:44)
- Fundza Imisebenti 16:1-5.
Kuvuma kwaThimothi kutsi asokwe kukugcizelela kanjani kubaluleka ‘kwekwenta konkhe ngenca yelivangeli’? (Imis. 16:3; 1 Khor. 9:23; 1 Thes. 2:8)
- Fundza Imisebenti 18:1-11, 18-22.
Incwadzi yeMisebenti 18:9, 10 ikhombisa kanjani kutsi Jesu uhilelekile emsebentini wetfu wekushumayela, futsi kusicinisekisa ngani loko lamuhla? (Mat. 28:20)"	f448ab8cb456ae2db93944ac0026f48e
				"© Dr Andre de Klerk Wineland
Margarode infestation can be recognised by curling leaves.
Lesilwanyane lesi sincane, sihlasela timphandze tema gelebisi, kusuka ku 40 kuya ku 60cm kuya phansi. Letilwanyane tiphindze tatiwe njengema (ground pearls). Tingabonakala emhlabatsini kusuka ku Nyoni kuya ku nkhwenkhweti, futsi tita ngomhlabatsi nemanti. Luphawu lokucala laleligciwane kungakhuli kahle kwe sitselo, ubona nange macashata ensimini. Titselo tetimbali temagelebisi tiba tifisha tibencama nemacembe ayawa, kantsi netimphawo takhona atifani.
©Dr Andre de Klerk Wineland
Size difference of encysted larvae of two margarode species
Tilishumi tilwanyane letitfolwa la Ningizimu Afrika, kodva tisihlanu letingaba nomtselela emnotfeni wema gelebisi kuleli. Titselo letiningi ikakhulu kati utjani, buyamosheka. Kundlondlobala kwetinsimu tema gelebisi letisha kudzinga wati kahle kutsi ngitiphi letinye titselo temvelo letinga lwisana nalegciwane. Sihlahla semanyeva lesitfolakala eOrange River eMpumalanga, sitfolwe kutsi yiso Kanye lesinga gwema kundlondlobala kwaleti lwanyane.
Awukho umutsi lokhona longa gwema letilwanyane, kodva emasondvo esigulumba netinye timfanelo tokusenta kumele tiwashwe matisuswa endzaweni lesenemagciwane kuya kulenganawo.
Translated By Thandokuhle Motha"	e73bce291d62b270e1eb80d0365e37c9
				"Natilishumi nesitfupha ngenyanga ye Ngongoni ngemnyaka wa 1995, kwekucala, iNingizimu Afrika yagubha Lilanga Lekubuyisana lapho khona eMabhunu kanye nalabo bebalwela inkhululeleko yesintfu bamukela/bavuma kubayincenye yebantfu labalinganako nebenkhululeko.
Lolousuku, lwelishumi nesitfupha ngenyanga yeNgongoni, libalulekile ngenca yetintfo letimbili letenteka temsindvo phambilini letimbi kakhulu eNingizimu Afrika.
Ngemnyaka wa 1838, ema Voortrekkers bewenta emalungiselelo awo ekulwa nemaZulu Imph
... (167 chars skipped) ... 
 ke bantfwababo netitukulwane titobona lelililanga njengelilanga lekubonga. Ngesikhatsi seminyaka yelubandlululo, ngelishumi nesitfupha kunyanga yeNgongoni kwatsiwa lilanga lekuphumula lebantfu bakkho eNingizimu Afrika, lelelatiwa nengeLilanga Lesivumelwano.
Lusuku lwelishumi nesitfupha lwaluphindze kulusukuju lwe Mkhonto we Sizwe (MK) lowakhiwa ngemnyaka wa 1961. Kuze kube ngunamuhla, iAfrican National Congress (ANC), yasebentsa tindlela tekungavumi kulwela tintfo letingekho emtsetfweni teluban
... (167 chars skipped) ...
 ngsibhungu nesibulawela, kwevakala kutsi kumasha ngekuthula kwakungasiyintfo intfo lebeyitogucula imitsetfo yelubandlululo. Umkhonto we Sizwe wakha libutfo le ANC.
Umsebenti longiwo we MK kwakukukwakha tento tekwentela phansi loko bekutoletsa kunaka ekulweni nelubandlullulo. Kepha tinkinga tenhlangano kanye nekuboshwa kwebaholi ngemnyaka wa 1963 wabeka iMK emsebentini wayo. Nomakunjalo, ngalesisehlakalo, inyanga yeNgongoni yelilanga lelishumi nesitfupha ibe lilanga lelisita ngesikhumbuto se MK."	e72980d4bf7517676719797a802e0bc3
				"31Leti titukulwane taka-Aroni naMosi ngesikhatsi Simakadze akhuluma naMosi eNtsabeni iSinayi. 2
Emabito emadvodzana a-Aroni ngulawa: NguNadabi litubulo, na-Abihu, na-Eleyazare, na-Ithamari. 3
Ngiwo lawo-ke emabito emadvodzana a-Aroni labebaphristi lababegcotjiwe, babegcotjelwe kutsi bakhonte enkonzweni yebuphristi, 4
kodvwa boNadabi na-Abihu bawa phansi bafa embikwaSimakadze ngesikhatsi banikela ngemlilo lowawungengcwele eHlane laseSinayi. Babete emadvodzana; ngako-ke Eleyazare na-Ithamari baba 
... (8287 chars skipped) ... 
tfo letingcwele, funa afe.
“Ngito leto tintfo tasethendeni lekuhlangana letifanele kwetfwalwa ngemaKhohati.
16“Eleyazare, indvodzana ya-Aroni, umphristi, nguye lotawuphatsa emafutsa etibane, nemphepho lenuka kamnandzi, neminikelo yafutsi yalokutinhlavu, nemafutsa emgcobo, abe liso etikwalo lonkhe lithende lekukhontela nako konkhe lokukulo, ngisho etikwayo yonkhe indzawo lengcwele nako konkhe lokukuyo.”
17Simakadze wakhuluma kuboMosi na-Aroni, watsi: 18“Caphelani kutsi tinsendvo tesive semaKhohat
... (8287 chars skipped) ...
a nangabe lomfati angakatingcolisi angenacala, angeke alimale, kantsi futsi utawuchubeka atale bantfwana.
29“ ‘Lona-ke ngumtsetfo locondzene nesikhwele, nangabe umfati aphambukile watingcolisa ngekulala nalenye indvodza, asesesandleni sendvodza yakhe, 30nome-ke nangabe lendvodza ifikelwa ngumoya wesikhwele, ngobe imsola lomkayo. Iyawummikisa embikwaSimakadze, bese umphristi ufeza wonkhe lomtsetfo kuye lomfati. 31Indvodza ingeke ibe nelicala ngaloko, kodvwa umfati uyawutetfwalela licala lakhe.’ ”"	07eeba5535d26f94445bdffd867ac6a7
				"Ntfombi (born Ntfombi Tfwala; 27 December 1949) has been Queen Mother of Eswantini since 1986. She was also regent of Eswatini from 1983 to 1986. She is the mother of King Mswati III.
Imphilo yasebuntfwaneni kanye nemshado[hlela | edit source]
Ntfombi washada neNkhosi Sobhuza II yase Swatini, lababa nendvodzana naye, UmntfwanaweNkhosi Makhosetive Dlamini.
Ngemnyaka wa 1982 iNkhosi Sobhuza yakhetsa lomunye wemakhosikati ayo, iNdlovukazi Dzeliwe, kutsi abe yiNdlovukati futsi abuse njengembusi lohl
... (712 chars skipped) ... 
eyakhiwa kakhulu tihlobo letinkhulu teNkhosi Sobhuza, tikhulu kanye nebeluleki, batsatsa ligunya lakhe futsi basusa Ndvunankhulu waSobhuza, iNkhosi Mabandla Dlamini, lebeyesaba kutsi itawutsatsa indzima yabo lensha. Ngesikhatsi iNkhosi Makhosetive Dlamini seyikhule ngalokwanele futsi iba yinkhosi ngalokusemtsetfweni, make wayo bekulindzeleke kutsi akhetfwe njengeNdlovukati lensha. Nomakunjalo, iNdlovukazi Dzeliwe yaboshelwa endlini nga-1983. Ngemuva kwemalanga layimfica ngesikhatsi live libuswa 
... (712 chars skipped) ...
vodzana yakhe, njengalomunye webafati labane lababusako, kanye netindlovukati Beatrix wase-Netherlands, Margrethe II wase-Denmark kanye na-Elizabeth II wase-United Kingdom.[3]
Imibhalo lebhalwe phansi[hlela | edit source]
- Swaziland's 40th anniversary bash hits sour note
- Swazi queen flies out after king falls ill
- Los Angeles Times. Muchnic, Suzanne. The Art Galleries: Downtown, articles.latimes.com; 20 December 1985.
Template:S-reg Template:S-bef Template:S-ttl Template:S-inc Template:S-end"	2666d1fa6ac9330b97f34cf6e428d850
				"Thapelo Amad ungusopolitiki wase Ningizimu Afrika welicembu lepolitiki i Al-Jamah. Lilunga leMkhandlu welidolobha laseJohannesburg, Amad uhlangene nelicembu lemaSulumane i-Al Jama-ah. NgaJanuary 27, 2023, wakhetfwa njengemphatsi wesikhashana waseGoli ngekusekelwa yi-African National Congress (ANC).
Umlandvo[hlela | edit source]
Amad watalelwa eSoweto lese Gauteng. Une-degree ye-Islamic sciences kanye ne-NQF Level 4 qualification ye-business kanye ne-NFF Level 5 qualification yebulili lobunyenti 
... (166 chars skipped) ... 
can Local Government Association. Uphindze abe yi-imam.
Umsebenti wetembusave[hlela | edit source]
Amad ungukhansela welidolobha laseJohannesburg futsi usihlalo wesifundza we-Al Jama-ah, licembu lelifuna kugcina umtsetfo we-sharia. Nga-Okthoba 2022, wasebenta njengelilunga leKomidi yeMengameli (MMC) yeLuhlelo Lwekutfutfukisa ekuphatfweni kwesikhashana kwamake we-ANC Dada Morero.
Indvuna yaseGoli[hlela | edit source]
Ngemuva kwekutsi Mpho Phalatse akhetfwe njengemphatsi welidolobha ngelilanga lel
... (166 chars skipped) ...
khandlu kanye nebangani bawo. I-ANC yatsi kulesitatimende kutsi Amad utawusebenta njengemphatsi wesikhashana kuze kube ngulapho lelicembu licedza sivumelwano sekuhlangana ne-Economic Freedom Fighters, labakha emakhosi emkhandlwini.
Ngelilanga lelilandzelako kulomhlangano wekhansela, Amad, Phalatse kanye naFunzi Ngobeni we-ActionSA bakhetfwa kutsi babe ngumphatsi. Amad wakhetfwa njengemphatsi welidolobha ngemavoti langu-138, uma kucatsaniswa nemavoti langu-81 aPhalatse nemavoti langu-46 aNgobeni."	a2a673f9148d79bcc138d811d1ec3d78
				"81
Kwatsi emvakwaloko, Davide wahlasela emaFilisti, wawehlula, wawemuka emandla ekutibusa wona eveni, watsatsa neMethegi Ama, wayikhipha ekubusweni ngemaFilisti.“watsatsa Methegi Ama, wayikhipha ekubusweni ngemaFilisti” nome “wasusa bukhosi kumaFilisti”
2
Davide wachubeka wahlasela nemaMowabi, wawehlula. Abebalalisa phansi emhlabatsini, bese ubulala babili njalo kulabatsatfu baletitfunjwa. Ngako emaMowabi ase aba ngaphansi kwakhe, aletsa imitselo yawo kuDavide.
3
Ngetulu kwaloko Davide wahlasela
... (3649 chars skipped) ... 
o.”
7Davide watsi: “Ungesabi, ngobe ngempela ngitakwentela umusa ngenca yeyihlo Jonathani. Ngitalibuyisela kuwe lonkhe lelo live lelalilamkhulu wakho Sawula, wena-ke utabodla nami njalo nje etafuleni lami.”
8
Mefiboshethi wakhotsama, watsi: “Iyini inceku yakho, kutsi ungaze unakekele inja lefile njengami?”
9Ngako inkhosi yase ibita Siba, sisebenti sakaSawula, yatsi kuye: “Senginike umntfwanemntfwanenkhosi yakho konkhe loko bekukwaSawula kanye nekwendlu yakhe. 10Wena-ke kanye nemadvodzana akho ne
... (3649 chars skipped) ...
hi yabambana etulu. 18Kodvwa emaSiriya abaleka embikwema-Israyeli, Davide wabulala bagibeli betincola temphi lababengema-700, nemasotja labeti-40 000, labeshuca ngetinyawo.SiHebheru sitsi “bagibeli bemahhashi” Wachubeka wagadla nakuShobaki, indvuna yabo yemphi, wafa khona lapho. 19Lawa lamanye emakhosi labengaphansi kwaHadadezeri, atsi kube abone kutsi asehlulwe ngema-Israyeli, ase enta sivumelwane sekuthula nema-Israyeli, ase aba ngaphansi kwawo.
Ngako emaSiriya esaba kuphindze asite ema-Amoni."	7de210c1bb25fa9613075adf2ee7750e
				"Kugcina tinyosi kungaba yintfo lengaba yintsandvo yemuntfu yentfo yangaphandle, kepha kungaphindze kuhlume kube yintfo yesikhatsi lesigcwele sentsengo kutebhizinisi. Kugcinwakwetinyosi tentsengo kungaba kufaka tindlela tekuvundzisa Kanye nekukhicita tintfo letihambisana netinyosi kufana neluju, ipropolis Kanye wax phindze kungakhona kufundzisa Kanye nekugcugcutela bagcinibetinyosi labasha. Kugcinatinyosi yintfo, nomakunjalo, kusebenta kalukhuni utfola timvuno ngisho kulokuncane kwekugcina ngeluj
... (98 chars skipped) ... 
kugcinatinyosi (ngayinye kuya kulikhulu lemabhokisi ekugcina tinyosi) Kanye nebagcinibetinyosi bemali labanaka kusuka kumakhulu lasiphohlongo kuya kutinkhulungwane letilishumi temabhokisi lagcina tinyosi. Lophetse letincane noma lokhulisako umgciniwetinyosi angaba kusuka kuletilishumi kuya kulalikhulu nemashumi lasihlanu emabhokisi etinyosi. Leti tivama kugcinwa phindze tinakekelwe kubhodi yenhlangano noma njengelicembu lekukhulisa lemmango.
Ngaphambi ucale kucinatinyosi tsatsa loku: kugcina tin
... (98 chars skipped) ...
futsi tiphephile, yiba nekudla, emanti Kanye nekutsi kukhona sikhala sekukhulisa. Phindze, kugcinatinyosi kungaba ngumsebenti losindzako. Utodzinga kunaka emabhokisi lamakhulu lagcwele luju Kanye nekukhweshisa tinyosi kusuka ku apiary kwentela kukhokha. Ngesikhatsi sasehlobo, utodzinga kubuka emabhokisi etinyosi ngeliviki – kwentela kutsi uma lomhlambi unetindlovukati letincane, sikhala lesenele kwentela kukhulisa letincane tato Kanye nekuhlola noma ngutiphi tifo.
Translated by Phindile Malotana"	ef96d4464553e70baa4cd4e7a9631e56
				"Wonkhe umuntfu lokholwa kutsi Jesu unguKhristu, ungumntfwana waNkulunkulu.
1 Johane 5:1a
Ngubani umuntfu longancoba live ngaphandle kwalowo lokholwa kutsi Jesu uyiNdvodzana yaNkulunkulu?
1 Johane 5:5
Nine nitsengwe nguNkulunkulu ngelinani lelikhulu; ningabi tigcili tebantfu!
1 kubaseKhorinte 7:23
Kepha nine ningumtimba waKhristu netitfo ngabanye.
1 kubaseKhorinte 12:27
Anati yini kutsi nine nilithempeli laNkulunkulu nekutsi Moya waNkulunkulu uhlala ekhatsi kini?
1 kubaseKhorinte 3:16
“… akwateke
... (164 chars skipped) ... 
emtsetfo waMosi.”
Imisebenti yebaPhostoli 13:38-39
Sekute kulahlwa kulabo labakuKhristu Jesu.
KubaseRoma 8:1
“Nanime emavini ami, nibafundzi bami sibili; niyawulati liciniso, neliciniso liyawunikhulula.”
Johane 8:31b-32
Siyati, bazalwane labatsandzekako kuNkulunkulu, kutsi nguye lonikhetsile.
1 kubaseThesalonika 1:4
Siyati kutsi wonkhe umuntfu lotelwe nguNkulunkulu akoni, ngobe iNdvodzana yaNkulunkulu iyamgcina, naLomubi akamtsintsi.
1 Johane 5:18
Wonkhe umuntfu loneNdvodzana, unekuphila; kantsi
... (164 chars skipped) ...
wayo, kuze kutsi nome ngubani lokholwa ngiyo angabhubhi, kodvwa abe nekuphila lokuphakadze.”
Johane 3:16
Akabongwe Nkulunkulu, longuYise weNkhosi yetfu Jesu Khristu, lowasitala kabusha ngemusa wakhe lomkhulu, kuze sibe nelitsemba leliphilako ngekuvuswa kwaJesu Khristu kulabafile. Ngalo lelitsemba sinelifa lelingapheli.
1 yaPhetro 1:3-4a
Lamavesi acashunwe eBhayibhelini Lelingcwele.
Ishicilelwe yakhicitwa yiNhlangano YeliBhayibheli eNingizimu-Afrika.
inhlangano yelibhayibheli
yaseningizimu-afrika"	94df183de2e28c5641e93ff80d6dac5e
				"Siyabulela Mdaka (watalwa mhlaka 14 Indlovana 1988 eMthatha) ngumdlali welibhola le rugby wase Ningizimu Afrika, kantsi iLeopards licembu lowagcina kudlala ku-Currie Cup kanye naku-Rugby Challenge. Simo sakhe lesijwayelekile kusekugcineni.
Wadlala ku-Border Country Districts emncintiswaneni we-Under-16 Grant Khomo Week ngemnyajka wa 2004 ngaphambi kwekutsi aye iThekwini, lapho adlala khona ecenjini le-Natal emncintiswano we-Uunder-18 Academy Week nga-2006. Waphuma ku-Sharks academy system futsi wadlala ku-Shirks U19 nga-2007 naku-Sharcs U21 nga-2008 na-2009.
Ngemnyaka wa 2010, watfutsela e-Potchefstroom, lapho amele khona licembu lase-I-NWU Pukke emncintiswaneni we-Varsity Cup nga-2010, 2011 na-2012, wavela tikhatsi letingemashumi lamabili.
Ngesikhatsi ase Potchefstroom, waphindze wacala kusebenta ecenjini lakhe lekucala le-Leopards. Wafakwa ecenjini labo lemncintiswano we-Currie Cup Premier Division nga-2011 futsi wacala umdlalo wakhe wekucala ngekucala umdlalo wabo ne-Blue Bulls e-Royal Bafokeng Stadium. Wenta luhlelo lunye lwekucala, kanye nekubonakala kabili ngesikhatsi salomncintiswano."	ff0aee7a2dc9a353def15763356095f2
				"KWASE kwendlule iminyaka lengu-10 iNkhosi Nebukhadnezari itsetse onkhe ema-Israyeli lanemfundvo lencono, yawayisa eBhabhulona. Buka manje kutsi kwentekani lana esitfombeni! LiJerusalema liyabhujiswa. Ema-Israyeli langakabulawa atfunjelwa eBhabhulona.
Khumbula kutsi baphrofethi baJehova becwayisa ngekutsi liJerusalema litawubhujiswa uma bantfu bangalaleli. Kodvwa ema-Israyeli awazange abalalele baphrofethi. Achubeka akhonta bonkulunkulu bemanga esikhundleni saJehova. Abefanele kutsi ajeziswe. Siy
... (1460 chars skipped) ... 
wenta tintfo letimbi, kodvwa batentela ekhatsi ethempelini lami.’ Ngako wetsembisa: ‘Bataweva emandla entfukutselo yami, futsi angeke ngibahawukele nababhujiswa.’
Kwedlula iminyaka lemitsatfu Jehova atjengise Hezekeli tonkhe letintfo, ema-Israyeli abese ayahlubuka eNkhosini Nebukhadnezari. Ngako wahamba wayolwa nawo. Ngemuva kwemnyaka nesigamu, baseBhabhulona bangena eJerusalema, balishisa lelidolobha balicedza nya. Banyenti bantfu labafa, kwatsi labo labasindza batfunjelwa eBhabhulona.
Wakuvume
... (1460 chars skipped) ...
o kwatsatsa sikhatsi lesinganani?
Imibuto leyengetiwe
- Fundza 2 Emakhosi 25:1-26.
Abengubani Sedekiya, yini leyenteka kuye, futsi loku lokwenteka kusigcwalisa kanjani siphrofetho seliBhayibheli? (2 Khos. 25:5-7; Hez. 12:13-15)
Ngubani Jehova lambeka licala ngekungetsembeki kwema-Israyeli? (2 Khos. 25:9, 11, 12, 18, 19; 2 Khro. 36:14, 17)
- Fundza Hezekeli 8:1-18.
Tinkholo Tebukholwa tiwalingisa kanjani ema-Israyeli lahlubuka akhonta lilanga? (Hez. 8:16; Isa. 5:20, 21; Joh. 3:19-21; 2 Thim. 4:3)"	d64198ef20935594ff349c142639f14a
				"Radoje Domanović
Radoje Domanović (Indlovana 16, 1873 – Ingci 17, 1908) bekangumbhali, intsatseli, phindze anguthishela waseSebhiya, bekandvumele tinganekwane takhe limfisha.
UmlandvoEdit
Radoje Domanović watalwa esigodzini sase Ovsište indzwao lesemkhatsini kweSebhiya. Wacedza sikolwa eKragujevac, esikhoneni seFilosofi, eNyuvesiti yaseBelgrade, lapho bekafundzela khona lulwimi lwaseSebhiya nemulandvo. Kusukela umnyaka wa1895–1898, Domanović bekangumfundzisi welulwimin lwaseSebhiya nemlandvo eni
... (352 chars skipped) ... 
ebeyibusa lesosikhatsi. Radoje wadvuma ngetindzaba lekatibhala njenga “Umholi” (1901) na “Stradija” (1902). Ngalokungalingeki kwakhe, waba sihlubuki lesigcamile kumbusi waObrenović.
Emvakwa 1903, emvakwekushintja kwe umbhikisho, Domanović, watfola umsebenti wekubangumbhali weNcenye yeMfundvo. Hulumende lomusha wamuvumela kutsi aye eJalimane umnyaka munye wekuspesheliza, lewamenta eMunich. Ekhaya kubo eSebhiya, Radoje bekaphatseke kabi ngekubabete lushitjo lolungilo emphakatsini. Wacala umbhalo w
... (352 chars skipped) ...
ti. Umsebenti wakhe longakate akhicitwe, walahleka ngemphi yemnhlaba yekucala. Ngenca yekubaluleka kwakhe ekulweni nenkhululeko yebantfu nekahlakanipha kwakhe, watiwa ngekuba lichawe lemubhali laseSebhiya ngekundlula kwemakhulwini eminyaka ya XX.[1]
ImibhaloEdit
Imibhalo lenduvumile yaRadoje Domanović:
- Incabango yemuntfu wasSebhiya, 1902
- Kraljević Marko ahlangana nebaseSebhiya kwesibili, 1901
- Kubulawa kwenchazelo, 1898
- Lwandle lobufile, 1902
- Satane, 1898
- Stradija, 1902
- Umholi, 1901"	3a211350fa76e9b478c2153df723d372
				"Cha, abasiwo. BoFakazi BaJehova bangemaKhristu, futsi abatibiti ngekutsi bangemaPhrothestani. Kungani kunjalo?
Inkholo yemaPhrotestani ichazwa ngekutsi “yinkholo lemelene nemaRoma Katolika.” Nanobe kuliciniso kutsi BoFakazi BaJehova abavumelani netimfundziso teLisontfo lemaKatolika, abatitsatsi ngekutsi bangemaPhrotestani ngenca yaletizatfu letilandzelako:
Linyenti letinkholelo temaPhrothestani atihambisani naloko lokufundziswa liBhayibheli. Sibonelo saloko kutsi liBhayibheli lifundzisa kutsi “kunaNkulunkulu munye,” hhayi Mtsatfu Amunye. (1 Thimothi 2:5; Johane 14:28) Liphindze lifundzise ngalokucacile kutsi Nkulunkulu utawujezisa bantfu lababi ngekubabhubhisa ngalokuphelele, hhayi ngekubashisa esihogweni semililo.
—Tihlabelelo 37:9; 2 Thesalonika 1:9. Asimelani nome setame kushintja Lisontfo lemaKatolika nanome nguliphi lelinye licembu lenkholo. Ngalokwehlukile kuloko, sishumayela tindzaba letimnandzi teMbuso waNkulunkulu, siphindze sente konkhe lokusemandleni etfu kuze sisite labanye kutsi babe nekukholwa kuletindzaba letimnandzi. (Matewu 24:14; 28:19, 20) Lesikufisa kakhulu kufundzisa bantfu labacotfo emaciniso lamayelana naNkulunkulu neliVi lakhe liBhayibheli, hhayi kwetama kushintja lamanye emacembu etinkholo.
—Kholose 1:9, 10; 2 Thimothi 2:24, 25."	d0cdc05156f91728a28d348cfe83d125
				"Mduduzi Edmund Tshabalala (17 January 1978 - 18 September 2016), lobekatiwa ngaMandoza, bekangumculi we-kwaito wase Ningizimu Afrika. Kantsi bekatiwa ngekufaka sandla emculweni weKwaito kanye nemculo wakhe lomnyenti, kufaka ekhatsi ""Nkalakatha"", Uzoyithola Kanjani, Tornado, ""Sgelekeqe"", ""Ngalabesi"", ""Godoba"", ""Tsotsi Yase Zola"" kanye ""Indoda"", lokwahola emashadi eNingizimu Afrika nakuyo yonkhe lelivekati lase-Afrika. I-albhamu yakhe yesibili i-Nkalakatha, leyakhululwa ngemnyaka wa-2000, yaba yi-albhamu letsengiswa kakhulu emsebentini wakhe, yatsengisa emakhophi langu-350 000.
Kantsi sekune-biopic lelandzisa ngekuphila kwaMandoza lenesihloko lesitsi Nkalankatha: The Life of Mandoza yabonwa kwekucala ku-BET (DStv Ch.129) mhlaka 16 Ingci 2023, lapho khona Wiseman Mncube amchaza.
Mandoza washona mhlaka 18 Inyoni 2016. Kantsi ngekusho kwemndeni wakhe, bekelashwa umdlavuza wepharyngeal ngaphambi kwekutsi ashone futsi walahlekelwa kubona. Mandoza walindza cishe ema-awa lamatsatfu kute atfole i-ambulensi ekhaya lakhe, njengendlela yekugcina umphatsi wakhe wasebentisa imoto yakhe kuyotfwala Mandoza amyisa esibhedlela kepha washona emotweni ngaphambi nje kwekutsi afike eSibhedlela se-Charlotte Maxeke Johannesburg Academic."	ded4645e29a23f5db2385aa4acbe6c75
				"Umjovo weHepatitis B
Umjovo weHepatitis B ngumjovo lovikela ihepatitis B.[1] Lelidosi lekucala kunconywa kwekutsi utsatfwe ngemuva kwemahora lange-24 ngemuva kwekubeleka mhlawumbe atsatse emadosi lamabili noma matsatfu nangetulu anganiketwa emvakwaloko. Loku kufaka ekhatsi labo lebanemasotja langasebenti kahle ngenca ye-HIV/AIDS nalabo lababelekwe sikhatsi singakafiki. Ebantfwini labaphililetindlela tekugoma tibangela kutsi bantfu labalinganiselwa ku-95% bavikeleke.[1]
Kuhlolwa kwengati kucinise
... (370 chars skipped) ... 
mibi kakhulu levela kulomjovo wehepatitis B ijwayelekile. Kungahle kube buhlungu lapho kujovwe khona. Kuphephile kutsi ungawusebentisa nawukhulelwe nanoma nawumunyisa. Awukaze ucatsaniswa nesifo se-Guillain-Barre. Lemijovo lekhona nyalo ikhicitwa ngematheknikhi ema-DNA seli lakheke kabusha. Iyatfolakala kukokubili ngekwako nangenhlanganisela yaleminye imijovo.[1]
Umjovo wekucala wehepatitis B wavunyelwa e-United States nga-1981.[2] Luhlobo loluphephile lwafika emakethe nga-1986.[1] KukuLuhla Lwe
... (370 chars skipped) ...
ological record. 40 (84): 405-420. 2 Oct 2009.
- Moticka, Edward. A Historical Perspective on Evidence-Based Immunology. p. 336. ISBN 9780123983756.
- ""WHO Model List of EssentialMedicines"" (PDF). World Health Organization. October 2013. Retrieved 22 April 2014.
- ""Vaccine, Hepatitis B"". International Drug Price Indicator Guide. Retrieved 6 December 2015.
- Hamilton, Richart (2015). Tarascon Pocket Pharmacopoeia 2015 Deluxe Lab-Coat Edition. Jones & Bartlett Learning. p. 314. ISBN 9781284057560."	24c87b054ec1760a899a5acec2c984d7
				"121
Umuntfu lotsandza kuyalwa utsandza lwati; kodvwa lotondza kucondziswa usilima.
2Umuntfu lolungile uyemukeleka kuSimakadze; kodvwa lohlosa lokubi uyamlahla.
3Umuntfu akasimamiswa kwenta bubi; kodvwa lolungile angeke ashukunyiswe.
4
Umfati lolungile ungumchele wendvodza yakhe; kodvwa loyihlazisako ufanana nekubola ematsanjeni ayo.
5Emasu alabalungile mahle; kodvwa teluleko talababi tiyedukisana.
6Emavi ebantfu lababi acotsele kucitsa ingati; kodvwa emavi alabalungile ayabakhulula bantfu.
7
Ban
... (3588 chars skipped) ... 
fu labacotfo benta tintfo ngelwati; kodvwa silima sibubeka ebaleni bulima baso.
17
Sitfunywa lesingetsembeki sibanga tinhlupheko; kantsi lincusa leletsembekile liletsa kuphila.
18
Umuntfu longayinaki imphatfocotfo uyaphuya ahlazeke; kodvwa umuntfu lowemukela kutsetsiswa uyakuhlonipheka.
19Sifiso lesifezekile siluju emphefumulweni. Lababi abakufuni kwehlukana nebubi.
20
Lohambisana nebantfu labahlakaniphile naye ugcina asahlakaniphile; kodvwa umngani wetilima uyawuhlupheka.
21Lishwa licoshana nes
... (3588 chars skipped) ...
a kwematsambo.
31
Nawucindzetela luphuya, wetfuka uMdali walo; kodvwa nawuphetse kahle loweswele, udvumisa uMdali wakhe.
32Umuntfu lomubi ucitfwa kutiphatsa kabi kwakhe; kodvwa lolungile uyasindza ngekuhlonipheka kwakhe.
33Inhlitiyo yemuntfu lonekucondza ilikhaya lenhlakanipho; kodvwa ayatiwa enhlitiyweni yetilima.
34Kulunga kuyasiphakamisa sive; kodvwa sono silihlazo nome ngukusiphi sive.
35Inkhosi itsandza inceku yayo leyenta tintfo ngemphumelelo; kodvwa iyayitfukutselela inceku leyihlazisako."	86a9809c1e8e3016d87b986e88a29818
				"Ngesi | Yini lekumele uyente | Sikhatsi semsebenti | Ngabe kubita malini | Emafomu lagcwaliswako | Ngubani longamutsintsa
Tonkhe titfutsi letisebenta emgwaceni wesive tidzinga kuhlolwa kute kuncunywe kufaneleka kwato kuba semgwaceni. Kungumsebenti wakho njengemniyo kutsi sitfutsi sakho sihlolwe. Kuhlolwa kwetitfutsi kungentiwa etiteshini tekuhlola tangasese nobe tahulumende.
Ekupheleni kweluhlolo lwekufaneleka kuba semgwaceni, uma iphasile, kumele kuniketwe satiso.
- Yani esiteshini sekuhlola titfutsi lesisedvute nawe naloku lokulandzelako:
- sitifiketi sekubhaliswa kwesitfutsi
- matisi (i-ID)
- inhlawulo lebekiwe.
- Gcwalisa lifomu le-ACR (Sicelo Sesitifiketi Sekufaneleka kuba semgwaceni).
Lifomu le-ACR (Sicelo Sesitifiketi Sekufaneleka kuba semgwaceni).
Emafomu ayatfolakala esiteshini tekuhlola lesisedvute nobe ungawakhipha kuwebhusayithi ye-eNaTIS."	e63bfd4f929b76e437c3971b2256b31a
				"Ligama
Imbali yemanti noma Inkhanyeti yesiganga noma Imbali yemanti leyiyipygmy
Ligama lelathini
Nymphaean nouchali
Inchazelo
Lembali yemanti sitjalo lesihlala emantini lesiyindingilizi, emacembe labhabha ngetulu kwemanti lahlukanako lamise kwa V. letitimbali tinemagala ngephansi lasimiswe ludzaka ngephansi kwemanti ngendlela noma taba tetimphandze letisakatekile leticinile. Timphanze letinkhulu (letingephansi) tine – nesihlanu ngema cm ngebukhulu, imnyama ngelibala futsi iyantofotela. Emacembe 
... (162 chars skipped) ... 
ngemahlanga lamadze ngetulu kwemanti futsi angaba mhlophe, mtfubi, luhlata losasibhakabhaka noma phinki ngelibala bese iyavuleka elangeni, ivalelike ebusuku futsi iphendze ivule ngelilanga lelilandzelako ekseni. Tinemabawa lacijile futsi tineliphunga.
Tinganemacembu lamashumi lasitfupha etimbali temanti, kepha ke kunalinye licembu la Ningizimu Afrika, lekutsiwa yi Mbali Yemanti. Timbali temanti titjalo letibonakalo.
Indzawo
Timbale tivela ngemapani, emadamu kanye nasechibini lekubhukusha emifule
... (162 chars skipped) ...
mphuphu tinyosi noma emabhungane, letimbali tibuyiselwa emuva ngephansi kwemanti lapho khona inhlanyelo ivutfwa khona. Inhlanyelo levutsiwe iyandiza bese futsi isakateka emantini. Tivela ngetulu kwemanti, tibhabhe sikhashana, bese ekugcineni tehlela edzakeni, lapho imila khona.
Umbhalo lohlanganisiwe
Lembali nguyinye yetitjalo lamhlabeni futsi kushiwo kutsi uma Buddha ashona letimbali tiyochakaza yonkhe indzawo lapho ahambe khona. iphindze ibe yimbali yemhlaba yase Bangladesh kanye ne Sri Lanka."	f45cb09967c2a421bd51ada3f0bd1ddf
				"loading
Life Sciences Siswati Book Grade 3
siswati setfu libanga 3 incwadzi yekusebentela
Siswati Setfu luhlelo lwetincwadzi teSiswati lolubhalwe lwahambisana nendlela lensha yeSitatimende Senchubomgomo Yavelonkhe Yekharikhulamu Nekuhlola. Loluhlelo luyatfolakala kusukela eSigabeni Sabokhewane, Sigaba Lesisemkhatsini neSigaba Lesiphakeme. Loluhlelo luhlanganise emasu lehlukene ekufundza kanye newekufundzisa lulwimi ngekulandzela inchubomgomo. Lugcamisa tingcikitsi letisematseni kanye netemasiko. Tehluko netifundvo tihlelwe ngekwetgamu nangekwemaviki. Lutfutfukisa emakhono ebafundzi ekukhuluma, kulalela, kufundza nemisindvo, kufundza imibhalo lehlukahlukene nekubhala. Letincwadzi tibuye tikhutsate kuhlolwa kwebafundzi lokuhlelekile nalokungakahleleki. Kukhona netitfombe letigcugcutela tibuye sitfutfukise kufundza ngekubona. Lokucuketfwe nguloluhlelo kufaka ekhatsi: • lncwadzi Yemfundzi • lncwadzi Yathishela • Incwadzi Yekusebentela
You need to be logged in to download the PDF Sample
This Is The Printed Hardcopy Book, It Is Not Digitised In Any Way.
ISBN : 9780796054715"	4163c1887e93a634adaee84c2216d921
				"Hugh Masekela, Letta Mbuli, Caiphus Semenya, Nelson Mandela, Queeneth Ndaba, Julian Bahula, Jonas Gwanwa, Dollar Brand (Abdullah Ibrahim)
Ngesikhatsi seminyaka yelubandlululo, incumbi yebahlabeleli belibala bacala umculo wekulwa nelubandlululo kwentela kuvela kunyakata kwenkhululeko. Bahlabeleli labafana na (kusuka kesencele) Hugh Masekela, Letta Mbula, Caiphus Semenya, Julian Bahula na Jonas Gwanwa bebabahlabeleli labatiwako ngesikhatsi sekukhululwa kwa Nelson Mandela.
Umshayi welicilingo kanye
... (94 chars skipped) ... 
ye nemculo kuyahambisana. Wakhokha ingoma ‘Mandela (Bring Him Back Home)’(Mubuyiseni Ekhaya) base baba bangani labakahle na Madiba ngemuva kwekukhululwa ejele. Kulesi sitfombe, Mandela uyahleka ngenjabulo nebahlabeleli base Ningizimu Afrika lebebayincenye yemzabalazo kwentela inkhululeko baphindze baba ngemachawi ngalokutsite kumculo wase Ningizimu Afrika.
“Silisa nebesifazane, mhlaba wonkhe, ngetikhatsi tamvulo, letifika tihambe. Labanye abashiyi lutfu ngemuva. Abashiyi ngisho nemagama abo.” ~ 
... (94 chars skipped) ...
watsandvwa ngu Mandela....
moreNelson Mandela ubuyela ekhaya lakhe eSoweto ngemuva kwekukhululwa ejele nga 1990. Nelson wakhulela eNo. 8115 eSitaladini saseVilakazi futsi kusuka lapho laguculwa laba ngumsamo ngendlela letsite....
moreMandela watfola umchele webudokotela eNyuvesi yase Witwatersrand eGoli....
moreBantfu bepolitiki labehlukahlukene, kufaka ekhatsi Nelson Mandela, lobekangumumeli ngalesikhatsi ema njengemsolwa wekuboshelwa kulwisa hulumende ngemnyaka welibandlululo nga 1950....
more"	aade9a3a0b54e874099f7d53a7928c57
				"Le Honey Badger (Mellivora capensis) silwane lesinenkhani lesincane lesineboya lobunsundvu lokhanyako, lesicinile, nesikhumba lesicinile, lekungiko lokwenta kutsi munye wase Ningizimu Afrika wetiMoto te Combat wekucala atsatsa leligama egameni lesiBhunu lalesilwane, iRatel. Atfola leligama lesilungu lawo kusuka ekutsandzeni kutsatsa emabhokisietinyosi, le phambilini kwachubela ekucabeneni lokuningi emkhatsini wawo kanye nebakhiciti beluju.
Ema honey badgers akhiwe ngekucina nemilente lemifisha. 
... (1033 chars skipped) ... 
nga letimbili budzala.
Indlela Yekubulala neKudla
Ema honey badgers tilwane letidla inyama, intfo lencane kunawo letsatfwa njengenyamatane, kusuka etilwanyaneni kuya etingwenyeni letincane. Anako kutingela, kepha angaphindze adle emigconyeni noma ebele letinye tilwane kanye nasemigcomeni yemangcoliso.
Aphitsitela kakhulu ebusuku ngesikhatsi lesifutfumele ehlobo bese ngekuhamba-kwelilanga ngesikhatsi setinyanga tekubandza. Etindzaweni lapho angaphatanyiswa khona, avame kuphitsitela etikhatsini ta
... (1033 chars skipped) ...
 lebakhiciti beluju bengca tinkinga nema honey badger, ngekuphakamisa emabhokisi abo abe limitha kusuka emhlabatsini ngekubambisa lamabhokisi emapholini.
Ngekusho kwe Litiko Lwenombolo yetinhlobo letehlukene tetintfo letiphilako endzaweni yeSive sase Ningizimu Afrika kanye neNhlangano yeTilwane Letisengotini yekunyamalala, kulimala lokwentiwa ngema honey badgers kwehle nga 66% emkhatsini wa 2001 kuya ku 2009, ngendzaba yekutfutfuka kwendlela yekuvikela emabhokisi.
Translated by
Phindile Malotana"	fba5eeaf5ce5ae9e5333e616a712a1dc
				"141
Kwabuye kwenteka lokufanako nase-Ikhoniyumi boPawula naBhanabasi bangena esinagogeni lemaJuda bakhuluma ngendlela leyenta kutsi linyenti lemaJuda nemaGriki likholwe. 2
Kepha emaJuda labengakholwa afaka lulwimi lolubi kubetive kuze bavukele bazalwane. 3
Baphostoli bahlala lapho sikhatsi lesidze. Bakhuluma ngesibindzi ngeNkhosi, leyafakaza kutsi inshumayelo yabo ngemusa wayo iliciniso, ibanika emandla ekwenta tibonakaliso netimangaliso ngetandla tabo. 4Bantfu belidolobha behlukana ekhatsi, lab
... (6207 chars skipped) ... 
o ngetimfundziso tabo; noko abakatfunywa ngitsi kutsi bakwente loko. 25Ngako-ke sibese siyahlangana savumelana sonkhe ngalivi linye lekutsi sitawutfumela kini lamadvodza lesiwakhetsile kanye nebahlobo betfu labatsandzekako boBhanabasi naPawula, 26labanikele ngetimphilo tabo emsebentini weNkhosi yetfu Jesu Khristu. 27Ngako-ke sinitfumelele boJudasi naSilasi, labatanitjela bona ngemlomo kona loko lesikubhalile.
28
“Moya Longcwele kanye natsi sivumelene ngekutsi singanetfwesi lomunye umtfwalo ngaph
... (6207 chars skipped) ...
pha Pawula watsi kubo: “Sitfolakale singenacala nakancane, sibhanjabulwe embikwebantfu loku singemaRoma ngekutalwa, safakwa ejele. Manje setifuna kusikhulula ngasese? Cha, ngeke! Akute tona matfupha titesikhipha!”
38Emaphoyisa akubikela timantji loko, kodvwa tatsi nativa kutsi boPawula naSilasi bangemaRoma, tesaba. 39Ngako tase tiyeta titawucolisa kubo, tabakhipha; tabacela kutsi abesuke kulelo dolobha. 40Ngako-ke baphuma ejele baya kaLidiya. Bafike babona bazalwane, babakhutsata base bayahamba."	55fde96f2026d55eefd0dcf64c3df459
				"131Watsi Jesu nakaphuma ethempelini, lomunye webafundzi bakhe watsi kuye: “Mfundzisi, asewubuke lamatje naletakhiwo kutsi takheke kahle kangakanani.”
2
Jesu watsi kuye: “Uyatibona yini letakhiwo letinkhulu? Kute nalinye litje leliyawusala lisetikwalelinye lelingayiwudzilitelwa phansi.”
3Jesu abehleti eNtsabeni Yemincumo abhekene nelithempeli. BoPhetro, naJakobe, naJohane, na-Andreya bambuta babodvwana naye batsi: 4“Ase usitjele kutsi kuyakwenteka nini loko? Kuyakwentekani lokuyawuba sibonakaliso
... (1435 chars skipped) ... 
angeni nasendlini yakhe kuyawutsatsa timphahla takhe. 16Losensimini angasabuyeli emuva kuyawutsatsa kwekwembatsa kwakhe. 17Maye kulabo labayawube batetfwele, nalabo labayawube bamunyisa ngalawo malanga! 18Thandazelani kutsi loko kungete kwenteka ebusika. 19
Ngobe kulawo malanga kuyawuba netinhlupheko letinkhulu, letingazange setibekhona kusukela ekucaleni kwendalo yaNkulunkulu kudzimate kube ngulamuhla, futsi tingeke tiphindze tibe khona. 20Kube futsi Nkulunkulu abengakawafinyeti lawo malanga, k
... (1435 chars skipped) ...
yawufika nini. 34
Kufanana nendvodza leyayitawuya khashane; yatsi nase itawusuka ekhaya, yabeka tisebenti tayo etikhundleni tato, nguleso nemsebenti waso lotsite. Yayala umgcini welisango kutsi alindze kahle. 35Ngako-ke lindzani, ngobe animati umnikati wendlu kutsi uyawubuya nini. Angahle abuye ebusuku nome ekhatsi nebusuku, angabuya ekukhaleni kwekucala kwelichudze, nome ekuseni. 36Nakefika ningakamlindzeli, akanganikhandzi nilele. 37Loku lengikusho kini, ngikusho kubo bonkhe ngitsi: Lindzani.”"	d7694d3bae88f95ed157d5cc95260b3b
				"Libandla lemaWeseli
Libandla lemaWeseli[hlela | edit source]
Leli libandla lelisabalele umhlaba wonkhe lelasungulwa eNgilandi nguJohn Wesley nemnakabo Charles Wesley kanye nalabanye labebanelicembu letifundvo telibhayibheli.
Umlandvo
Loku losekulibandla lelikhulu kwacala ngesikhatsi Charles Welsey kanye nebangani bakhe labefundza nabo bacala kwenta tifundvo telibhayibheli, kuvakashela labagulako nalabasemajele babaphe umkhuleko. Ngekuhamba kwesikhatsi bamema naJohn Wesley kwekutsi abajoyine.
Lelicenjana bantfu baletsa emabito lamanyenti emkhatsini wawo bekukhona naleli lelitsi: Methodists lokusho kutsi bebabantfu labebenta tintfo ngendlela lehlelekile. lelicembu laya ngekuya likhula liba likhulu kepha belisolo lingephasi kwelibandla lemangisi i-Anglican. Loku kwabanga tinkhinga ngoba libandla lemangisi alifunanga kunika John Wesley bafundzisi yena wabona kuncono kwekutsi atigcobele bakhe bafundzisi. kepha yena Joni Weseli nemnakabo Charles baze bashona solo bangemalungu elibandla laseNgilandi. luchekeko lucale emva kwabo."	f65c1fb1306f1d47441f3e3dee82c27a
				"81
Sekute kulahlwa kulabo labakuKhristu Jesu.Letinye tincwadzi letelama tekucala tengeta titsi “labangahambi ngekwenyama, kodvwa labahamba ngekwaMoya” 2
Ngobe umtsetfo waMoya wekuphila lokukuKhristu Jesu ungikhululile emtsetfweni wesono newekufa. 3
Loko-ke lokwehlula umtsetfo ngenca yebutsakatsaka besimo semvelo yemuntfu, Nkulunkulu wakwenta: Ngenca yesono watfumela iNdvodzana yakhe, leyeta ngesimo semuntfu lesonakele, kwatsi ngayo wehlulela sono ebantfwini, 4
kuze sente loko lokufunwa ngumtsetf
... (1696 chars skipped) ... 
mulo yebukhosi leyakwembulwa kitsi. 19Indalo yonkhe ilindzele ngekulangatelela lokukhulu kutsi Nkulunkulu embule emadvodzana akhe. 20
Ngobe indalo ibekwe esimeni sebute, hhayi ngekutsandza kwayo, kodvwa ngentsandvo yalowo lowayibeka etsembeni 21
lekutsi nendalo ngalelinye lilanga iyawukhululwa kulobugcili bekubola, ibe nesabelo kulenkhululeko nebukhosi bebantfwana baNkulunkulu. 22Siyati kutsi kudzimate kube ngulesikhatsi indalo yonkhe iyabubula ngebuhlungu lobufana nemhelo. 23
Kodvwa akusiyo ind
... (1696 chars skipped) ...
tingelwa, nome yindlala, nome kuhlubula, nome yingoti, nome kufa? 36
Kubhaliwe kutsi:
“Ngenca yakho sibasengotini yekufa lonkhe lilanga;
sitsatfwa njengetimvu tekuhlatjwa.”
37
Kepha kuko konkhe loku siyancoba nekuncoba ngaye lowasitsandza. 38
Ngobe ngineliciniso lekutsi nekufa, nekuphila, netingilosi, nebabusi, nalokukhona, nalokutako, nemandla, 39
nalokuphakeme, nalokujulile, nome ngusiphi sidalwa, kungeke kube nemandla ekusehlukanisa nelutsandvo lwaNkulunkulu lolukuKhristu Jesu, iNkhosi yetfu."	acaebe74b5363391cf4e7a3dc55aa32e
				"Linda Sikhakhane
Linda Sikhakhane ngumdlali we Saxophonist aphindze abe ngumcambi wetingoma teluhlobo lwe Jazz, utalelwe eUmlazi e South Afrika elokishini lase Durban.[1] lutsandvo lwakhe lwemculo lwacala asemcane kantsi ngulapha ke watfola tifundvo temculo ngaphansi kwa Dokotela Brian Thusi kanye na Mnumzane Khulekani Bhengu labatiwako ngetekufundzisa imculo. ngekuhamba kwesikhatsi ubese uchuba tifundvo takhe esikolweni semculo lesatiwako i UKZN Howard College. Sikhakhane udlale nebadlali bemculo labanyenti base Ningizimu Afrika kanye nalabavela kuto tonkhe tinkhalo telive. Uphindze futsi abe nelutsandvo lwekufundzisa bantfu labasha umculo kantsi lena yintfo layicala asafundza enyuvesi.[2] kantsi ngaphambi kwekuphotfula timfundvo takhe watfola umfundzate e SAMRO, kanye nase National Arts Council kutsi achube timfundvo takhe embili [3].
References[hlela | edit source]
- ""Trip 2: UKZN to VCU Sept 2012 | Virginia Commonwealth University – Jazz Studies"". Wp.vcu.edu. 2013-08-19. Retrieved 2013-11-18.
- ""The Witness"". The Witness. 2013-03-11. Retrieved 2013-11-18.
- ""Bursary Empowers Music Student to Help Others"". Enewsletter.ukzn.ac.za. Retrieved 2013-11-18."	ac78cdb2d7b9f0897368518612f4697e
				"21
Hana wachubeka wathandaza watsi:
“Inhlitiyo yami iyajabula kuSimakadze;
Simakadze ungemandla ami.
Umlomo wami uyaticoloshela titsa tami,
ngobe ngiyajabula ekusindziseni kwakhe.
2
“Kute longcwele njengaSimakadze,
kute nalomunye ngaphandle kwakho,
kute lidvwala lelinjengaNkulunkulu wetfu.
3Ningasakhulumi kakhulu ngekutiphakamisa;
kubete kutiphakamisa lokuphuma emilonyeni yenu.
Ngobe Simakadze nguNkulunkulu welwati,
ngaye tento tonkhe tiyaphenyisiswa.
4Imicibisholo yetingwazi yephukile,
kodvwa l
... (2464 chars skipped) ... 
khana nemkakhe, atsi: “Shangatsi Simakadze angakupha bantfwana ngalomfati lona, kuze bavale sikhala salona lamthandazela wase umnikela kuSimakadze.” Babeyaye bese bayancandzeka emvakwaloko, babuyela ekhaya labo. 21Simakadze wentela Hana umusa, wakhulelwa, watala bantfwana: emadvodzana lamatsatfu nemadvodzakati lamabili. Umfana longuSamuweli abesolomane achubeka akhula embikwaSimakadze.
22
Eli abesamdzala kakhulu, wakuva konkhe loko lokwakwentiwa ngemadvodzana akhe esiveni sonkhe sema-Israyeli, w
... (2464 chars skipped) ...
onakaliso kuwe, bayakufa bobabili langa linye. 35
Ngiyawutivusela mine umphristi lowetsembekile, loyawukwenta loko lokusenhlitiyweni yami nasengcondvweni yami. Ngiyakumakhela situkulwane lesicinile, uyawuhamba embikwalogcotjiwe wami phakadze naphakadze. 36Bonkhe bendlu yakenu labayawube basele bayawuta bakhotsame embikwakhe, bakhotsamele inhlavana yesiliva nelucetwana lwesinkhwa, batincengele, batsi: “Ngicela mane ungivumele ngisite baphristi, kumbe ngingamane ngitfole lucetwana lwesinkhwa.” ’ ”"	54f6b5bb0ca3f44afe187919f45da608
				"Indvodza Yetigaba Letiningi
Desmond Tutu uchazwe njengendvodza yetigaba letiningi kanye nekusho intfo lengasiyo yemsindvo. Labantfu lakabatsemba ngesikhatsi sakhe sekufundza eNgilandi nga 1960 batfuswa yimfutfumalo yakhe yase Afrika kanye nekushoda kwentfo lemisa lokunye. Washeshe watikhombisa kibo, kanye nemandla lawagcina imphilo yakhe yonkhe. Watiwa njengekutsi usheshe atsintseke, unemusa: intfo le umkakhe bekavama kumdlalisa ngayo. Ngekunaka lokukahle kanye nelizinga lekunakekela kanye nekwe
... (3105 chars skipped) ... 
setfweni.
Ugcina loko ngeke kube nekwehlukana emkhatsini wenkholo kanye nepolitiki ngoba kute kwehlukana emkhatsini wemoya kanye netintfo tenyama. Ngaphandle kwaloko, uphindze agcine kutsi akasuye umpolitiki phindze azame kutimatanisa nephathi yanoma nguyiphi yepolitiki. Wasusa lesincumo lokutsi yena kumele atsatse tintfo telihhovisi lepolitiki uma umbono avetwa nga 1980s.
Ngekumisa kwakhe kuhulumende wepolitiki, kukhuluma kwa Tutu kwaba nguloko kwenkhululeko, emalungelo ebantfu, kumelela kanye 
... (3105 chars skipped) ...
gekukhuluma esikhundleni sabo ngaphandle kwekutsintsa baholi bemmango kanye nekutinika sikhatsi sebantfu labamhlophe.
Labaningi labamhlophe base Ningizimu Afrika bakwatiswa kumisa kwakhe kwemnotfo kulelive, bamusola ngekuba lithuluzi lekutfola tintfo letisemaphetselweni baphindze besaba kutsi utowenta umsindvo. Lo hulumende welubandlululo wazama kwenta lokungetulu kwawo kutsi umsuse ngemikhankaso yawoo leya limata emagama akhe kwentela kulimata simo sakhe esiveni.
Translated by Phindile Malotana"	cdb03ae0840dfa8fee79e6517ace97e3
				"Nelspruit- Kulempelasontfo leyengcile takhamuti kanye nebavakashi base Mbombela bakhale ngekukhohlakala kwemaphoyisa emgwaco lesekwenyukile. Lomunye wetivakashi utsi umiswe liphoyisa emalangeni landlulile kungenasizatfu, Lowekunene utsi leliphoyisa libese limtjela kuti uyati kutsi woneni ngako-ke kutawufanele akhiphe inhlawulo R2000.00. Ngekusho kwalomshayeli utsi kumcacele kutsi lowekunene utifunela imbasha ngoba akakaniki sizatfu senhlawulo. Moeti Mmusi welitiko letekuphepha emphakatsini utsi 
... (1649 chars skipped) ... 
kutsi ente ncono kulomdlalo njengobe kusayinwe bandlali labasho kuto totimbili tinhlangotsi kani futsi amacembu labukwe kutsi angahle ayitsatse indzebe ye PSL. Tinhlelo temceceshi wemaSandawana Pitso Mosimane tingahle titsikameteke...
HARARE-Kuvakale kukhala tibhamu enhloko dolobha yelive laseZimbabwe i-Harare ngalesitsatfu ngalesikhatsi emasotja etama kulekelela emaphoyisa kuhhahlula sicuku sebabhikishi. Loku kute emva kwekutsi mengameli wenhlangano lebusako asole kutsi inhlangano lephikisako i
... (1649 chars skipped) ...
ala lekuchunyiswa kwema ATM
UZA eThekwini ngonyaka ozayo umcimbi kaCassper Nyovest asezakhele ngawo igama kuleli owaziwa ngeFillup. NgoMgqibelo, enkundleni yezemidlalo iFNB, eSoweto, lo mrepha uphinde waqopha omunye umlando ngokucishe agcwalise le nkundla ngenjongo yokujabulisa abalandeli bakhe ngomculo. Ngo-2015 uCassper waqala umcimbi wokugcwalisa iThe Dome okwashayelwa ihlombe ngabaningi. Kwathi kusenjalo wenza omunye ofanayo enkundleni yezemidlalo i-Orlando Stadium ngonyaka odlule. Kuleli..."	2ac8a53f9e37f69906f02d34c8b55b2e
				"Ligama
Imbali ye Candelabra
Ligama Lelathini
Brunsvigia natalensis
Inchazelo
Le Mbali yeCandelabra ingumutsi lokhula ube budze lobumakhulu lasihlanu ema mm. lendingilizi, ivalwe ngemacembe lansundvu layinyifomu, bese anebubanti lobumakhulu lamabili ngema mm. mabili kuya kulasitfupha emacembe labanti, langangema cm lalishumi ngebudze, lapatalele emhlabatsini avela emva kwetimbali ngesikhatsi sasebusika. Lesigodvo lesidze, sembali lencama sitfwala inhloko lephelele yembali, lengemakhulu lamatsatfu ema mm ngebubanti, nelibala lelibovu leliya kukhwebeleti lembali.
Le Mbali ye Candelabra iphuma timbale ngenyanga yeLweti kuya ku Bhimbidvwane.
Indzawo
Itfolwa icitseke etindzaweni letivulekile letinetjani esifundzeni saseLimpopo la Ningizimu Afrika. Lenambali kutsiwa ihlala iyindlala.
Inhlanyelo
Lenhlanyelo yayo leluhlata ikhula isesekulomtali walemabali.
Sitselo
Njengoba sitselo sale Mbali ye Candelabra sivutsisa lesihlahla some bese siyashwabana, ngalesento lesi sisusa lokubambe kuletimphandze. Umoya ubese uyasiphephula bese uyasihambisa, uvama kusimikisa khashane, sisakate tinhlanyelo taso, singaka hlali efenisini noma kuletinye tindzawo noma tintfo.
Umbhalo lohlanganisiwe
Lesisihlahla sivama kuphambatiseka ne Brunsvigia radulosa kantsi kukhona bososayensi labatsemba kutsi tikhona letinye tihlahla noma timbali letifana nato. Lenhlanyelo indizela etindzaweni letikhashane tize timiswe kuphazamiseka."	6f7220ffb5902d0b31484e828bb5cea1
				"Satiso: Lelihumusho lesiSwati litsetfwe etiko leteMtsetfo neku tfutfukiswa kweMtsetfo Sisekelo wase Ningizimu Afrika. Chaphela, kune maphutsa ekuhumushweni kwaletinye tincenye. Kungumsebenti wetfu losachubeka kukulungisa loku, nekuphucula indlela yekuhumusha.
Please note: This translation is taken directly from the official Department of Justice edition. We are aware that it is not complete or always accurate (e.g. s6.23.2), and we are working towards a new, better translation.
Sehluko 5: Mengam
... (6188 chars skipped) ... 
ye netiNdvuna teMbuso, atinikete imisebenti yato, kantsi futsi Mengameli angabasusa etikhundleni labantfu labakhetsile.
- Mengameli –
- kumele akhetse liSekela laMengameli emalungeni eSigungu saVelonkhe;
- angakhetsa linani noma lelingakanani letiNdvuna teMbuso emalungeni eSigungu saVelonkhe; futsi
- angakhetsa bantfu labangengci kulababili labangaphandle kweSigungu saVelonkhe kutsi babe tiNdvuna teMbuso.
- Mengameli kumele abeke lilunga leKhabhinethi kutsi libe ngumholi wemisebenti yahulumende 
... (6188 chars skipped) ...
ayo ePhalamende; futsi
- ivunywe yiPhalamende.
102. Tiphakamiso tekungatsembakali
- Uma ngabe Sigungu saVelonkhe, ngelinyenti lemalunga aso, samukela aiphakamiso sekungatsembakali kweKhabhinethi lokungafaki ekhatsi Mengameli, Mengameli kumele abumbe iKhabhinethi kabusha.
- Uma ngabe Sigungu saVelonkhe, ngelinyenti lemalunga aso, samukela siphakamiso sekungatsembakali kwaMengameli, Mengameli kanye nalawa lamanye emalunga eKhabhinethi kanye nemaSekela etiNdvuna teMbuso kumele bashiye etikhundleni."	06af995e510c7136039e268ce6800e10
				"Inkhulumo Leyetfulelwa Sive Ngumhlonishwa JG Zuma, Mengameli WeRiphabhliki YaseNingizimu Afrika, Umhlangano WeliPhalamende Loyinhlanganisela, eKapa
3 Inhlaba 2009
Somlomo Lohloniphekile;
Sihlalo Wemkhandlu Wetifundza Wavelonkhe;
Lisekela laSomlomo WeLibandla Lavelonkhe kanye naSekela Sihlalo Wemkhandlu Wetifundza Wavelonkhe;
Lisekela Mengameli weRiphabhliki, Kgalema Motlanthe;
Mengameli Wangembili weRiphabhliki, Thabo Mbeki;
Luphawu lwetfu, Mengameli Wekucala weNingizimu Afrika lebuswa ngentsand
... (16292 chars skipped) ... 
hlelo Lwekutfutfukisa Bantfwana Ebuncaneni lutawenetetelwa, ngenhloso yekucinisekisa kufinyeleleka kubo bonkhe kudzimate kuyewufika eBangeni R kanye nekuphindvwa kabili kwelinani lebantfwana labaneminyaka lelicandza kuyewufika eminyakeni lemine nga-2014.
Siphindza loko lesingeke nje sikugucule. Bothishela kumele babe sesikolweni, eklasini, ngesikhatsi, bafundzisa, bangayekeleli umsebenti wabo futsi kungabi nekuhlukunyetwa kwebantfwana! Bantfwana kumele babe sesikolweni, ngesikhatsi, bafundze, ba
... (16292 chars skipped) ...
ngesikhatsi setingucuko kutemnotfo, kutawumele sente ngebuhlakani-kungabi nekusebentisa tintfo budlabha, kungabi nekundluliselwa kwemali lesele-yonkhe imali kumele isetjentiswe ngebuhlakani nangalokuhlomulisayo. Kumele sitibekele umtsamo ngemandla lesinawo.
Bahlali baseNingizimu Afrika, ngekusebentisana singenta lokunyenti kute sifinyelele embonweni wetfu lofanako wesive lesincono nalesichubekela embili!
Lobu ngibo budlelwane lesibumemetelako.
Ngiyabonga!
Issued by: The Presidency
3 Inhlaba 2009"	765109386388991dd1b552d8779119cf
				"Ligama
Cheetah (acinonyx jubatus)
Kubukeka Kwawo
Le Cheetah itsenjwa njengesilwane lesinematubane etindzaweni letimfisha, futsi ngematubane ingafika kumashumi layimfica ema km ngelihora (55.9) nayicosha silwane. Lelikati lichazwa ngekutsi linemtimba lomncane, imilente lemidze, nenhloko leyiyindingilizi netindlebe letincane letiyindingilizi letakhiwe ngekungahlalelani dvutane. Ikala ema metres lamabili kusuka ngase mphumulweni kuyofika ekugcineni kwemsila, bese ima nemass lemashumi lamane kuya ku
... (1347 chars skipped) ... 
i labancane, litsemba noma litfuba le cheetah lekuphila likhulu kakhulu.
Kutiphatsa Kwawo
Tihlala ngemindeni leticheme kusuka kutimbili kuya kulasitfupha lanemandla, noma lamanye acolela kuba odvwana ngaletinye tikhatsi. Umlandvo wato wehliswa. Ema Cheetahs anyamalele etindzaweni letinkhulu te mavekati ase Afrika ngenca yemphucuko yebantfu latsatsa emave. Ema cheetahs amcoka ngekuphitsitela emini, ngetintfo letenta nakuphuma lilanga nanoma kushona lilanga. Kukhetsa indzawo lephakeme yekuphumula,
... (1347 chars skipped) ...

Budze (Silisa): Kubili nge m
Sikhatsi lesihlala esiswini: Tinyanga letintsatfu
Inombolo yalabancane: Linye kuya kulasihlanu emazinyane
Sigaba sikukhula: Iminyaka lemibili
Sisindvo sekutalwa: Emakhulu lamabili nemashumi lasikhombisa nakubili ngeli g
Order: Carnivora
Umndeni: Felidae running speed
Kwakhiwa
Lamancane atalwa ngetikhatsi letehlukene emnyakeni etindzaweni letehlukene.
Spoor Description
Noma tingakatsintsi umhlaba umatinganyakati, tingalo tato tiyaphuta kusuka, tisuke tibambe umhlaba."	da938634594a8141aad0fe5433c259bf
				"© Sustainable Sanitation Alliance
Emalungiselelo ekonga lokuphansi kanye nekujuba kuchubela ekugedvukeni kwemhlabatsi lokukhulu kanye nekwehla kwendzawo. Kungeta kuloku tintfo letetfusako lesomiso kumanti angaphansi kwemhlabatsi kanye nemphula ngemapulazi langasenti, balimi bashiya emapulazi abo, kwehla kwemkhicito wekudla kanye nendlala.
Kuvunwa kwemanti elitulu sekusekele kuphila kwebantfu iminyaka letigidzi letimakhulu lamatsatfu kadzeni. Namuhla, kuvunwa kwemanti elitulu sento lesimile lesis
... (1251 chars skipped) ... 
:
Phindze ubuyise emanti bese uya-wasebentisa futsi – njengekusebentisa emanti ekuwasha kutsi unisele tibhidvo.
Nisela inhlanyelo ngendlela lekahle – nisela kancane njalo njalo kepha kakhulu futsi unganiseli ngesikhatsi kushisa ngalelolanga.
Lungisa timpompi letivutako kanye nemaphayiphi.
Hlanyela titjalo tendalo kanye nenhlanyelo lelungele lesosimo kanye nalendzawo.
Kongiwa kwe Mhlabatsi neKongiwa Kwemanti
Yini lehlanganisako emkhatsini wemhlabatsi ne manti?
Umhlabatsi yintfo lenkhulu legcina e
... (1251 chars skipped) ...
hle. Ngesikhatsi emanti elitulu avunwa eweni noma entsatjaneni, kungavikela kugedvuka kwemhlaba lokubangwa kugijima kwemanti ngemuva kwetimvula letimatima. Sakhiwo sekuvunwa kwemanti elitulu kulula kusakha, akudzingi tintfo letidulile futsi kukunakelela kuphansi.
Kuvuna emanti elitulu kunciphisa sikhatsi sekukhongetela emanti kusuka kutindzawo temanti nasemifuleni futsi kungasita indlu kutsi ibe nemanti ayo, ikakhulu ngesikhatsi emanti elitulu lasuka emathayeleni.
Translated by Phindile Malotana"	0eccd04f1789cf7cf84cd18c607a52f3
				"151
Lamanye emadvodza laphuma eJudiya aya e-Antiyokhi acala afundzisa bazalwane atsi: “Ningeke nisindziswe naningakasoki njengekusho kwelisiko laMosi.”
2
BoPawula naBhanabasi baphikisana nabo kuloko, ngako-ke kwase kuncunywa kutsi Pawula naBhanabasi nalabanye base-Antiyokhi kufanele bahambe baye eJerusalema bayewubonana nebaphostoli nebabonisi ngaleyo ndzaba.
3Endleleni yabo batfunywe libandla, basadzabula eFenisiya naseSamariya babika kutsi betive baphendvukela kanjani kuNkulunkulu; letindzaba 
... (1859 chars skipped) ... 
atjele kutsi bangakudli kudla lokungcoliswe ngekunikelwa etithicweni, babalekele bugwadla, bangadli lokucumbelene, bangayidli nengati. 21
Ngobe nemtsetfo waMosi sewushunyayelwe kuwo onkhe emadolobha wafundziswa sikhatsi lesidze emasinagogeni ngemalanga onkhe emaSabatha.”
22Baphostoli nebabonisi, kanye nelibandla lonkhe, bancuma kukhetsa lamanye emadvodza emkhatsini wabo kutsi bawatfumele e-Antiyokhi naboPawula naBhanabasi. Bakhetsa Judasi lokutsiwa nguBhasabasi, naSilasi, lekwakungemadvodza lahl
... (1859 chars skipped) ...
vi leNkhosi, sibone kutsi bachubeka njani.”
37
Bhanabasi wafuna kutsi batsatse Johane Makho ahambe nabo, 38
kepha Pawula akakubonanga kulungile kumtsatsa, ngobe akachubekanga nabo emsebentini wabo wonkhe, kepha abebuyele emuva wabashiya ePhamfiliya. 39
Bacabana kabi ngalendzaba, baze behlukana. Bhanabasi wahamba naMakho ngemkhumbi walibangisa eSiphrosi. 40Kodvwa Pawula wakhetsa Silasi, wahamba naye asanikelwe bazalwane emseni weNkhosi. 41Wahamba wadzabula eSiriya naseSilisiya, acinisa emabandla."	15b31432b45d63320763629c3af5e965
				"91
Kwatsi kube onkhe emakhosi langasenshonalanga kwemfula iJordane eve ngaletintfo, labo labaseveni letintsaba nangasematsafeni langasenshonalanga, kugudla lusentse lweLwandle Lolukhulu kuze kuyewufika eLebanoni, emakhosi emaHethi, nema-Amori, nemaKhenani, nemaPheresi, nemaHivi, nemaJebhusi, 2ahlangana akha imphi yekuhlasela Joshuwa kanye nema-Israyeli.
3
Kodvwa satsi sive saseGibeyoni kube sive kutsi Joshuwa kanye nema-Israyeli wentani eJerikho nase-Ayi, 4sakha licebo: Sahamba njengetitfunywa l
... (6768 chars skipped) ... 
ngativumeli kubuyela emadolobheni ato, ngobe Simakadze Nkulunkulu wenu sewutinikele etandleni tenu.”
20Ngako Joshuwa nema-Israyeli ababulala abacedza, kwacishe kwangete kwasala muntfu, kodvwa labo labambalwa labasala babalekela emadolobheni abo latinqaba. 21Yonkhe imphi yabuyela iphephile enkambu kuJoshuwa eMakheda; kwabate namunye lokhuluma lutfo loluphambene nema-Israyeli.
22Joshuwa watsi: “Vulani umnyango wemgedze, nikhiphe lawo makhosi lasihlanu niwaletse lapha kimi.” 23Ngako bawakhipha emge
... (6768 chars skipped) ...
a wayawubhubhisa ema-Anaki eveni letintsaba: kusukela eHebroni, naseDebiri, nase-Anabu, nakulo lonkhe live letintsaba lakaJuda, nakulo lonkhe live letintsaba ka-Israyeli. Joshuwa wawabhubhisa onkhe kanye nemadolobha awo. 22
Kute ema-Anaki lasala akhona eveni laka-Israyeli; insali yawo yabaseGaza, naseGathi, nase-Ashdodi.
23Ngako Joshuwa walidla lonkhe live, konkhe kwaya njengobe Simakadze abelayele Mosi; wase uyalaba, kwaba nguleso sive wasinika sabelo saso.
Live latfola kuphumula kuleto timphi."	2fbe1a679cb3639c6f6397ffcc3c01f9
				"Ligama
Imphungushe [Canis mesomelas]
Inchazelo
Timphungushe tilwane letisakatekile letatiwa ngekuhlakanipha nekuba nesibindzi. Tivame kubonakala tilumaluma teba kudla lokuncane kwemabhubesi nakabulele. Ikakhulu tibonwa ebusuku kepha tiyabonakala nasekuhambeni kwelilanga, lesisilwane lesibukekako sinendlela yekukhumbula. Imphungushe idla letinye tilwane letincane, tinyoka, tinyoni, emacandza, tilwane letifile ne titselo. Timphungushe tiyadobha noma titfola kudla emigodzini kepha tinguletinye letikhona kutifunela kudla ngendlela yekutingela.
Luhlolo Lolubalulekile
Sisindvo (Wesifazane): Emashumi lasihlanu khoma nesihlanu semakhilogrami kuya eshumini
Sisindvo (Silisa): Emashumi lasitfupha khoma nesiphohlongo kuya eshumini nelishumi khoma nakune ngemakhilogrami
Budze (Wesifazane): Likhulu lemashumi nelishumi ngema sentimitha
Budze (Silisa): Likhulu lemashumi nelishumi ngema sentimitha
Sikhatsi lesihlala esiswini: Tinyanga letimbili
Inombolo yaletincane: Kusuka kuyinye kuya kulasitfupha
Kulungisa noma Kucondzisa: Carnivora
Umndeni: Tikumndeni munye naleto letidla inyama
Kwentiwa
Yinye kuya kulasitfupha (akukavami kufika ku Nfica) nakutalwa bantfwana ngenyanga ya Kholwane kuya enyangeni ye Mphala emva kwekuba ngaphakatsi esiswini tinyanga letimbili.
Inchazelo ye Spoor
Ihlobile, yincane, inetindlela tenja bese ibayindze ngemasentimitha lasihlanu."	00bf550106ad26e5239ddf68da950747
				"401Emvakwesikhashana umphatsi lomkhulu wetitja tenkhosi yaseGibhithe nempheki lomkhulu wetinkhwa tayo bona kuFaro, inkhosi yaseGibhithe. 2Faro watitfukutselela totibili letiphatsimandla takhe: indvuna yebatseli beliwayini nendvuna yebapheki, 3wase ubavalela esitokisini, endlini yendvuna yetingadzi kulelo jele lapho kwakunaJosefa khona. 4Indvuna yelijele yetfula Josefa kubo kutsi abanakekele, wabanakekela. Bahlalisana sikhatsi lesidze basejele.
5Ngalobunye busuku bobabili basejele babhudza, umpha
... (740 chars skipped) ... 
utfwa. 11Bengiphetse indzebe yaFaro esandleni sami, ngase ngitsatsa lamagelebisi ngiwahlutela endzebeni yaFaro, ngayitsatsa ngayibeka esandleni saFaro.”
12Josefa watsi kuye: “Nayi-ke inchazelo yalo: Emagala lamatsatfu amele emalanga lamatsatfu. 13Emvakwemalanga lamatsatfu Faro utakukhulula ejele, akubuyisele emsebentini wakho. Utawuphindze ube ngumphatsi weliwayini laFaro njengobe wawuvele unguye. 14Kodvwa ngicela umane ungikhumbule nasekukumele kahle konkhe, ungihawukele ngekungiveta kuFaro, ku
... (740 chars skipped) ...
mbu sakho.”
20Emvakwemalanga lamatsatfu, Faro wagubha lusuku lwakhe lwekutalwa. Wenta lidzili, wentela tonkhe tisebenti takhe. Umphatsi wetitja kanye nempheki lomkhulu wetinkhwa wabakhipha ejele; babasemkhatsini wetisebenti nabo. 21Wabuyisela umphatsi wetitja lomkhulu emsebentini wakhe, kuze aphindze abe ngumphatsi weliwayini laFaro, 22kodvwa umpheki lomkhulu wetinkhwa wamlengisa entsanjeni. Konkhe kwaya njengobe Josefa abechazile. 23Noko lomphatsi wetitja akazange amkhumbule Josefa; wamkhohlwa."	347ee9596ba8341860605cf02653f4e5
				"Ligama
Irhombic ledla emacandza noma Yatiwa ngekudla emacandza (Dasypeltis scabra)
Luhla Lolutsetfwe
Lihlangotsi: Reptilia
Kucondzisa: Squamata
Umndeni: Colubridae
Budze bale nsikati: Emakhulu layimfica nemashumi lasitfupha nakune ngema mm
Budze balendvuna: Emakhulu lasihlanu nemashumi layimfica nesihlanu ema mm
Inchazelo
Le rhombic ledla emacandza incama, yinyoka lecinile lenenhloko leyindingilizi lencane. Sisila sayo simfisha; letindvuna tinesisila lesimfishanyana.
Limuva layo limphunga lohlobile, nsundvu lohhwabile noma luhlata lonsundvu, kanye nalokusemkhatsini lokusibekele, emabadlana lamisekwesikwele lagegetelwe tigadla letisibekele letindze. Lilayini lelisemlonyeni limnyama.
Kusakateka
Le rhombic ledla emacandza itfolwa etigodzini letincane nasetindzaweni letinye kuya eSudan lesenyakatfo kanye nase nshonalanga yase Gambia.
Kwakhiwa/Kwentiwa
Italela emacandza lasitfupha kuya kulamashumi lamabili nesihlanu; loku kutsatsa emalanga lamashumi lasiphohlongo kuya kumashumi layimfica kuchobosela.
Umbhalo lohlanganisiwe
Le rhombic ledla emacandza vele idla emacandza lanemaguludla ngasemlonyeni lokuyilekelela ekumiteni. Lesigogo sibuya solo sinjalo emva kwekwengcisa lokungekhatsi esiswini."	0cc7bb954ab190824a8711ff93e3c388
				"I-United Christian Democratic Party licembu lelincane lepolitiki INingizimu Afrika Yasungulwa ngu Lucas Mangope, umholi we-Bophuthatswana Bantustan nga-1997, njengentfo lelandzela i-Tswana National Party, futsi beyiholwa nguye eminyakeni lelishumi nesihlanu yekucala yekuphila kwayo. Mavis Matladi wakhetfwa njengemholi wayo mhlaka 29 Januwari 2011 ngemuva kwekucoshwa kwa Mangope. Matladi washona ngaDecember 2011. Isaac Sipho Mfundisi wakhetfwa kutsi abe ngumengameli ngeMgcibelo, mhlaka 7 kuBhimbidvwane 2012.
Mfundisi walandzelwa nguMengameli Modiri Desmond Sehume lowakhetfwa ku-Federal Congress ngemnyaka wa 2019. [ citation needed ]
Lusito lolukhulu lwalelicembu luvela esifundzeni sase North West (lapho bekukhona khona iBophuthatswana lendzala), futsi lincane kakhulu kuletinye tindzawo kulelive. I-UCDP beyiyincenye lesemtsetfweni yekuphikisana I-African National Congress esifundzeni sase North West nga-1999 na-2004, kepha yehla yaba yesine kusishayamtsetfo sesifundza nga-2009, futsi yalahlekelwa ngito tonkhe tihlalo tayo kusishayamthetho sesifundza nga-2014."	44b19284d95896da6ef3dba2f8fd0de3
				"Ligama Lemndeni Lelatiwako
Moray eels
Letinye Kulomndeni
Leopard, Green, Starry, Black cheek, Guinea fowl, Black blotched, Golden, Zebra
Ligama Lesayensi
Muraenidae
Linani
Ingemamitha lamane.
Kutiveta
Umtimba wato ucindzetelekile. Inemandla. Inemlomo lomkhulu lonelitinyo lolubuke emuva lelikhaliphile. Itetigogo. Ite timphiko ngasembili kwesifuba noma kwemabele. Timphiko letingetulu/emuva ticala ngemuva kwenhloko bese tichubekela ephikweni lwemsila kuya ephikweni letibunu. Libala lihluka kakhulu kusuka kulelimhlophe kuya kulelimnyama, ivame kuba nemacabhacabha/emabala.
Satiso Setintfo Tonkhe
Umndeni we Muraenidae ufaka tinhlobo letilishumi nesihlanu kanye nemacembu lamakhulu lamabili etilwane. Tivame kutfolwa emihomeni yematje noma ngephansi kwemawa. Titingela kakhulu ebusuku. Tiyakhona kuva liphunga. Tinemihlatsi ngasetindzaweni letingaselwimini, lekuyincenye yesibili yemihlatsi lebekeke kuchochocho lokusita ngekubamba inyamatane nekuyehlisela phansi ngalochochocho. Letinye tilwane tikhokha emafinyila ngetikhumba tato. Lokuluma kwe Moray eel kungahlupha ngekushesha ngenca yaleligciwane lelisematinyweni. Tisakateke emantini lavulekile.
Kudla Kwato
Tidla tinkhala, emashrimps, imfishi kanye nema octopus.
Kusakata
Tivela ngetinhlobo tonkhe tekushisa/tekubandza kanye nasetindzaweni letishisako letinelwandle mhlabawonkhe.
Tilwane Letatiwako
Giant moray eel
Gumnothorax javanicus
Honeycomb moray eel
Gymnothorax favagineus
Geometric moray eel
Sidereal grisea"	75457b2073161e0323f16320e5a74c24
				"11
Lencwadzi iphuma kuPawula, umphostoli waKhristu Jesu ngekutfunywa nguNkulunkulu, uMsindzisi wetfu, naKhristu Jesu lolitsemba letfu.
2
Iya kuThimothi, umntfwanami sibili ekukholweni.
Umusa, nebubele, nekuthula lokuvela kuNkulunkulu, longuBabe, nakuKhristu Jesu iNkhosi yetfu, akube nawe.
3
Njengobe ngakuyala, ngesikhatsi ngiya eMasedoniya, ngicela uhlale lapho e-Efesu, kukhona bantfu labanetimfundziso temanga lapho kuleyo ndzawo. Bancandze ubatjele bakuyekele loko. 4
Ubayale nekutsi bangatinaki
... (702 chars skipped) ... 
esabi Nkulunkulu, netoni, nalabangenabungcwele, nalabate Nkulunkulu, nalababulala boyise nome bonina; ubekelwe lababulala labanye bantfu, 10wabekelwa netingwadla, netiphingi, nalabadvuna labalalanako, nebatfumbi bebantfu, nalabacala emanga, nabofakazi bemanga, nalabenta nome ngabe yini lephambene nemfundziso lengiyo. 11
Lemfundziso ivumelana neliVangeli lebukhosi. Ngilo leliVangeli laNkulunkulu lobusisekile, lengaphatsiswa lona mine.
12
Ngiyambonga Khristu Jesu iNkhosi yetfu longiphe emandla, ng
... (702 chars skipped) ...
nwa ngemehlo enyama, nalekungiyo yodvwa lenguNkulunkulu, akube ludvumo nebukhosi phakadze naphakadze. Amen.
18
Thimothi, ndvodzana yami, ngikwetfwesa lomtfwalo ngikhumbula tiphrofetho letaticondziswe kuwe, ngitsi: Lwani ngato kulwa lokuhle 19
ngekubambelela ekukholweni uhlale unanembeza lomsulwa. Labanye batsi ngekungalaleli lonembeza wabo bephukelwa ngumkhumbi wabo wekukholwa. 20
Labanye babo nje boHumenayosi na-Alekzanda lesengibanikele kuSathane kutsi batewufundza kungamhlambalati Nkulunkulu."	56e4dafe394bca3fd668d3c7feeeb27d
				"Yini Imphuphu Lemtfubi?
Imphuphu lemtfubi yintfo leyakhiwe yincenye yembali lendvuna yetinhlavu letetfwala titjalo. Itfwala tinhlavu talemphuphu lemtfubi tintfol letindvuna (tinhlayiya tebudvodza besitjalo). Letitintfo letindvuna kulemphuphu lemtfubi naletinye tinhlayiya ekwakhiweni lokubitwa ngekuvundzisa.
Ngekukhuluma ngalokubanti, kukhona tinhlobo letimbili temphuphu lemtfubi.
Imphuphu ye Entomophilous – lecokelelwe tilwanyana ngesikhatsi sekufutfumalisa kwetilwanyana.
Imphuphu ye Anemophilou
... (1537 chars skipped) ... 
lia), ligcololensimbi lelimphunga (Eucalyptus paniculate), libhokisi lelimtfubi (Eucalyptus melliodora) kanye neligcololensimbi lelimnyama ngutona titfolwa tinyosi.
Kucokelela iMphuphu Lemtfubi
Lemphuphu lemtfubi icokelelwa tisebenti tetinyosi bese ititfwala iya emabhokisini emabhasikidini alemphuphu (icorbicula) ngemilente yangemuva. Lemphuphu icokelelwa ngalemitimba yaletinyosi. Titsi tindiza, lokunyakata kwaletimphiko kwakha gesi lotsite kanye nekungeteteleka lokungalungi. Ngesikhatsi lenyosi
... (1537 chars skipped) ...
lemphuphu kuhlangahlangene kantsi futsi, le United’ State’s Food kanye ne Drug Administration (FDA) kpnkhe kepha lokufunwako kwe ‘tindlela tendalo letikahle temaprotein’, lokubulala emajemusi’ kanye ‘nalokususa-kugula’.
Kuphikisana ngekusetjentiswa kwemphuphu lemtfubi yetinyosi kwentela kudliwa bantfu kufaka kutsi loku kutonciphisa bukhona/kutfolwa kwema protein kwentela tinyosi, ngekwengeta, lokutsi nje kukhona tindlela letishiphile tekungetetela kudla kwebantfu.
Translated by Phindile Malotana"	42da4d3492309a38e9da1fe79ed2bb90
				"221Joshuwa wase ubita emaRubeni, nemaGadi, nencenye yesive sakaManase, 2
wakhuluma kuwo, watsi: “Nikwente konkhe loko Mosi, inceku yaNkulunkulu, latsi nibokwenta, nami ningilalele kuko konkhe lebengitsi kwenteni. 3Sesikhatsi lesidze manje, kuze kube ngulamuhla, anizange nibalahle bomnakenu, kodvwa nikwente konkhe loko Simakadze Nkulunkulu wenu lanitfume kutsi nikwente. 4
Manje Simakadze Nkulunkulu wenu sewunike labanakenu kuphumula, njengobe etsembisa, ncandzekani nibuyele emakhaya enu eveni len
... (6526 chars skipped) ... 
6
“Manini nicine; nicaphele kutsi niyakulalela konkhe loko lokubhalwe encwadzini yemtsetfo waMosi, ngaphandle kwekujikela ngesekudla nome ngesancele. 7
Ningatihlanganisi nato letive letisasele tilapha emkhatsini wenu. Ningacali nikhuleke nome nifunge ngaleto tithico tato. Kufanele ningatikhonti nome nikhotsame kuto. 8Kodvwa kufanele ninamatsele kuSimakadze Nkulunkulu wenu, njengobe ninamatsele kuye kuze kube ngunyalo.
9“Simakadze utidvungulule embikwenu tive letinkhulu naletinemandla; kuze kube 
... (6526 chars skipped) ...
 emvakwakhe labakubona konkhe loko Simakadze lakwentela sive sema-Israyeli.
32
Ematsambo aJosefa, ema-Israyeli laphuma nawo eGibhithe, angcwatjwa eShekhemu, kulelo tsafa lelive Jakobe lalitsenga ngetinhlavu tesiliva letilikhulu,“tinhlavu tesiliva letilikhulu” nome “emakhesitha lalikhulu” kumadvodzana aHamori, uyise waShekhemu. Lendzawo yaba lifa letitukulwane takaJosefa.
33Eleyazare, umsa wa-Aroni, wafa wangcwatjwa eGibeya, live lelalabelwe umsa wakhe, Finehasi, eveni letintsaba kulaka-Efrayimu."	42bde74491901dff7fded4fc6f11a520
				"41
Inkhosi Nebukhadnezari yatfumela nankhu umlayeto kubantfu, netive, nebantfu bato tonkhe tilwimi emhlabeni wonkhe, jikelele, watsi:
“Philani nonkhe bekunene!
2Ngiyajabula kutsi nginitjele
ngaletibonakaliso letimangalisako
netimangaliso latentele mine,
Nkulunkulu Longetulu Kwako Konkhe.
3
“Maye, tikhulu tibonakaliso takhe,
maye, tinemandla timangaliso takhe!
Umbuso wakhe ngumbuso waphakadze;
bukhosi bakhe buyawuhlala bukhona
titukulwane ngetitukulwane.
4“Mine, Nebukhadnezari, ngangisekhaya esig
... (8656 chars skipped) ... 
hubeka baphaphatseka. Tindvuna tayo nato tacakeka.
10
Indlovukazi“indlovukazi” nome “inkhosikati” yatsi kube ive emavi enkhosi netindvuna, yeta yangena endlini yelidzili. Yafike yatsi: “Bayethe, nkhosi, lunwele loludze, wena waphakathi! Ungetfuki! Ungesabi! 11
Kukhona indvodza lapha embusweni wakho lenemoya wabonkulunkulu labangcwele. Ngesikhatsi seyihlo yatfolakala inako kubonisisa, nekucondzisisa, nekuhlakanipha lokufanana nekwabonkulunkulu. Inkhosi Nebukhadnezari, uyihlo, yambeka kutsi abe ng
... (8656 chars skipped) ...
niphe Nkulunkulu waDanyela.
“Ngobe unguNkulunkulu lophilako,
futsi uyawuhlala akhona phakadze naphakadze;
umbuso wakhe ungeke ubhujiswe,
yebo, umbuso wakhe ungeke uphele.
27Uyalamulelana abuye asindzise;
wenta tibonakaliso netimangaliso
emazulwini kanye nasemhlabeni.
Ulamulele Danyela emandleni emabhubesi.”
28
Ngako Danyela waphumelela ngesikhatsi sekubusa kwaDariyusi nangesikhatsi sekubusa kwaKhuresi,“nangesikhatsi sekubusa kwaKhuresi” nome “lokusho ngesikhatsi sekubusa kwaKhuresi” umPheresiya."	6f80ca12e28730cb6c44270b6093500f
				"171EmaFilisti abutsa emabutfo awo awalungiselela imphi, awahlanganisela eSokho yakaJuda. Emisa emathende awo e-Efesi Damimu, emkhatsini weSokho ne-Azekha. 2Sawula nema-Israyeli babutsana bemisa eSigodzini sase-Ela,“eSigodzini sase-Ela” nome “esigodzini lesingasesihlahleni lesikhulu” bahlela imphi yabo batilungiselela kubhekana nemaFilisti. 3EmaFilisti ema kulelinye ligcuma, nema-Israyeli ema kulelinye; saba lesigodzi semkhatsini wabo.
4
Ingwazi lekwakutsiwa nguGoliyathi libito layo, ingeyekucham
... (3799 chars skipped) ... 
za, wamvutsela ngelulaka watsi: “Utewufunani wena lapha? Utishiye nabani letimvu letimbalwa lena ehlane? Ngiyati kutsi utikhukhumeta kanjani nekutsi inhlitiyo yakho yimbi kanganani; utele kutawubukela imphi nje kuphela.”
29Davide wabuta watsi: “Manje sengenteni? Sengingabe ngisakhuluma nje nekukhuluma?” 30Wase ugucukela kulomunye wakhuluma kona loko labekushito kucala, nawo lamadvodza amphendvula njengawo lawa akucala. 31Loko lokwakushiwo nguDavide bakuva bantfu, base babikela Sawula. Sawula was
... (3799 chars skipped) ...
gabetana nalomFilisti, wabuta ku-Abneri, indvuna yemphi yakhe, watsi: “Abneri, ngumsa wabani lomfana?”
Abneri wamphendvula watsi: “Kuphila kwakho, nkhosi, angimati.”
56Inkhosi yatsi: “Ngitfoleleni kahle kutsi ungumsa wabani lomfana.”
57Watsi efika nje Davide, abuya ekubulaleni umFilisti, Abneri wamtsatsa, wammikisa kuSawula, Davide abesolo ayiphetse lenhloko yalomFilisti.
58Sawula wambuta watsi: “Ungumsa wabani, mfana?”
Davide waphendvula watsi: “Ngitalwa yinceku yakho lenguJese waseBhetlehema.”"	24a752c037b4b7c0a84df7a5eeb41f84
				"Indzaba ya Stompie Seipei
Winnie wakhululwa ngemuva kwekuvalelwa kwakhe eBrandfort wavunyelwa kutsi abuyele ekhaya ngemnyaka wa 1986. Watsi nakabuya watfola kutsi bomakhelwane bakhe sebavuke babayingoti lenkhulu kanye nentsha bagijimisa imisindvo/kulwa kantsi nahulumende usebentisa emandla ngekuphangisa. Ngekufaka umfutfo kwentela kulekelela labo lababambeke kulenkinga, Winnie wasungula Licembu Lebhola le Mandela (MUFC) kwentela lensha. Ngalokubuhlungu, lelicembu likhunjulwa ngemidlalo yalo yeku
... (1150 chars skipped) ... 
isebenti yalo. Kubonakala shengatsi iminyaka yekuhlukunyetwa, kwetfuka kwemtimba Kanye nelwati lwasejele kanye nekuvalwa sekwente Winnie wabalukhuni waphindze wacalwa kubukeka njengelisotja lelisemhlabeni. Kwabanemahemuhemu latsi kuchumana naye kucala kuba kulwa futsi kubekuchutjwa busotja ekhatsi.
Kuyinye yetinkhulumo takhe letatiwako, Winnie uveta kutsi, ""kanyekanye, sandla ngesandla, ngemabhokisi etfu emetjiso kanye nekwekugaba kwasetintsanyeni sitawulikhulula lelive."" Loku kwashiwo njengentf
... (1150 chars skipped) ...
khokhelo Yema Randi Latinkhulungwane letilishumi nesihlanu.
Lelicala kanye nekungavumelani lokwakugegelete Winnie kwatsatsa indzawo emshadweni wakhe. Lesitfombe sa Nelson na Winnie njengetitsandzani sacala kushabalala njengemahemuhemu elutsandvo lolucala kugcwala/kwatiwa. Ngemnyaka wa 1992 lalababili bamemetela kutsi bayahlukana, kwalandzela kuyekela kwa Winnie etikhundleni takhe tonkhe ku ANC. Kuphela kwemshado wabo ngalokusemtsetfweni kwaphuma ngemnyaka wa 1996.
Translated by Phindile Malotana"	050f64b09f4d91d47189f17d1ae50bb7
				"BoFakazi BaJehova basebentisa emahumusho lamanyenti lehlukahlukene nabatadisha liBhayibheli. Etilwimini lapho itfolakala khona, sikhetse kusebentisa i-“New World Translation of the Holy Scriptures” ngenca yekutsi isebentisa libito laNkulunkulu, ibeka tintfo njengobe tinjalo futsi icacile.
Isebentisa libito laNkulunkulu. Labanye bashicileli beliBhayibheli behlulekile kudvumisa umuntfu lokunguye lokufanele atfole ludvumo. Nasi sibonelo: Lelinye lihumusho leliBhayibheli lineluhla lwemagama langetul
... (437 chars skipped) ... 
lulisela njengobe unjalo umlayeto weliBhayibheli wekucala. Sibonelo saloko kutsi lelinye lihumusho libeka umbhalo waMatewu 7:
13 ngalendlela: “Ngenani ngelisango lelincane, ngobe lisango leliya esihogweni libanti futsi indlela leya khona imelula.” Nanobe kunjalo, imibhalo yekucala beyisebentise ligama lelitsi “kubhujiswa” hhayi “sihogo.” Kungenteka kutsi bahumushi bafaka leligama lelitsi “sihogo” ngenca yekutsi bebakholelwa kutsi bantfu lababi batawuhlushwa phakadze esihogweni semlilo. Kodvwa li
... (437 chars skipped) ...
yushwe njengobe anjalo asho “umoya lovutsako.” Njengobe lamavi angacondzakali kahle esiNgisini salamuhla, i-“New World Translation” ibeka lelivesi ngendlela lokumelula kulicondza. Itsi emaKhristu kufanele ‘avutse emoyeni.’
Ngetulu kwekusebentisa kwayo libito laNkulunkulu, kubeka tintfo njengobe tinjalo kanye nekutsi icacile, i-“New World Translation” iphindze yehluke nangalenye indlela: Ayitsengiswa. Ngesizatfu saloko, tigidzi tebantfu tikhona kufundza liBhayibheli ngelulwimi letilumunye ebeleni"	cbd3f0228df894d2e13c7087d2c1a141
				"191Natifika eSodoma letingilosi letimbili, Loti abehleti esangweni lalowo muti. Watsi kube atibone, Loti wasukuma watihlangabeta; watikhotsamela, 2
watsi kuto: “Makhosi, ngiyanicela kutsi niphambuke nitewungenisa endlini yenceku yenu kulobusuku balamuhla, khona nitewugeza tinyawo tenu. Kusasa ngeluvivi seningahamba niye lapho niya khona.”
Kodvwa taphendvula tatsi: “Cha, sitawuhlala lapha ngaphandle.”
3Kepha Loti watincenga kakhulu letingilosi, tadzimate taphambuka taya tangenisa endlini kakhe. W
... (5304 chars skipped) ... 
hupho ebusuku watsi kuye: “Wena utakufa ngenca yalomfati lomtsetse, ngobe ungumfati walendvodza.”
4Abimeleki abesengakaze wangena kuye, ngako-ke wase utsi: “Nkhosi, utasibhubhisa yini nalesive lesite licala? 5Kantsi akasho yini Abrahama kutsi ngudzadzewabo? Naye lomfati utsite ngumnakabo. Loku ngikwente ngenhlitiyo lemhlophe, tandla tami atinacala.”
6Nkulunkulu wamphendvula ephusheni watsi: “Yebo, ngiyati kutsi loku ukwente ngenhlitiyo lemhlophe, futsi ngimi lokuvimbile kutsi ungoni kimi, ngako 
... (5304 chars skipped) ...
 lomtfombo wembiwa ngimi.” 31Ngako-ke leyo ndzawo yabitwa ngekutsi yiBherisheba;NgesiHebheru leligama lisho kutsi “Umtfombo wesifungo” nome “Umtfombo wesikhombisa” ngobe ngulapho benta khona sifungo bobabili.
32Batsi kube basente lesivumelwane eBherisheba, bo-Abimeleki nendvuna yakhe, Phikoli, besuka kuleyo ndzawo babuyela eveni lemaFilisti. 33Abrahama wahlanyela sihlahla selitamariske eBherisheba. Wadvumisa Simakadze, Nkulunkulu waphakadze. 34Abrahama wahlala eveni lemaFilisti sikhatsi lesidze."	c1c02bd83259ef6658834e0180487684
				"91
Ingilosi yesihlanu yalishaya licilongo layo, ngabona inkhanyeti iwa ezulwini iwela emhlabeni, yanikwa sikhiya semgodzi longenamkhawulo. 2
Lenkhanyeti yawuvula lomgodzi longenamkhawulo, kwase kuphuma intfutfu leyayifanana nentfutfu yemlilo lomkhulu; lilanga nemoya kwaba mnyama ngenca yalentfutfu leyayiphuma kulomgodzi. 3
Kulentfutfu kwaphuma sikhonyane sehlela emhlabeni, sanikwa emandla lafanana nemandla abofecela bemhlaba. 4
Satjelwa kutsi singaboni tjani bemhlaba, nome yini leluhlata lekhula
... (767 chars skipped) ... 
mela ekulweni. 10Sasinemisila lefanana neyabofecela, inetindvonsi. Kulemisila yaso bekungulapho kunemandla aso ekuhlupha nekulimata bantfu tinyanga letisihlanu. 11Inkhosi yaso lesibusako bekuyingilosi yemgodzi longenamkhawulo. Libito layo ngesiHebheru ngu-Abadoni, ngesiGriki ngu-Apoliyoni.
12
Maye wekucala sewendlulile, kodvwa kusasele bomaye lababili.
13
Ingilosi yesitfupha yase ishaya licilongo layo. Ngeva livi liphuma etimphondvweni letine telilati legolide lelisembikwaNkulunkulu, 14
likhulum
... (767 chars skipped) ...
ashi abesemilonyeni yawo nasemisileni yawo. Imisila yawo yayinetinhloko, ifanana netinyoka. Abelimata ngayo lemisila.
20
Kepha bantfu lababesele bangete bafa kuletinhlupho, abazange baphendvuke emisebentini yetandla tabo. Kodvwa bachubeka bakhonta emadimoni netithico tegolide, netesiliva, netelitfusi, netelitje, netemitsi: tintfo letingaboni, naletingeva, naletingahambi. 21Abazange baphendvuke ekubulaleni kwabo, nasekutsakatseni kwabo, nasebugwadleni babo, nasebuphingini babo, nasekwebeni kwabo."	ff64022fcd4d0c89b8d45fd20eedbf50
				"Cha asikholelwa. BoFakazi BaJehova bakholelwa kutsi konkhe kwadalwa nguNkulunkulu. Asivumelani nemfundziso yekutsi umhlaba wadalwa ngemalanga lasitfupha lanema-awa langu-24 nekutsi uneminyaka letinkhulungwane letimbalwa wadalwa (creationism). Kungani singayikholelwa? Kungobe linyenti letinkholelo letihambisana nalemfundziso ativumelani neliBhayibheli. Cabangela nati tibonelo letimbili letilandzelako:
Budze bemalanga lasitfupha ekudalwa kwetintfo. Labanye labakholelwa kulemfundziso bagomela ngekutsi lamalanga lasitfupha ekudalwa kwetintfo abemane angemalanga lanema-awa langu-24. Kodvwa eBhayibhelini leligama lelitsi ‘lilanga’ lingasho sikhatsi lesidze.
—Genesisi 2:4; Tihlabelelo 90:4. Sikhatsi umhlaba losewube khona sona. Labanye labakholelwa kulemfundziso bafundzisa kutsi umhlaba umane uneminyaka letinkhulungwane letimbalwa wadalwa. Nanobe kunjalo, ngekusho kweliBhayibheli, umhlaba nendzawo yonkhe kwaba khona angakacali emalanga lasitfupha ekudala. (Genesisi 1:1) Ngaleso sizatfu, boFakazi BaJehova abaphambani nelucwaningo lwesayensi loluveta kutsi kungenteka kutsi sekuphele tigidzigidzi teminyaka umhlaba wadalwa.
Nanobe boFakazi BaJehova bakholelwa kutsi umhlaba wadalwa, abayilahli isayensi. Sikholelwa kutsi isayensi lesekelwe ebufakazini iyahambisana neliBhayibheli."	c5d09ad5ca09ebcd7e90a10886d0eea4
				"BEWUNGENTA NJANI WENA?
Asewucabange nganasi simo: nguLesitsatfu entsambama. Musa loneminyaka lengu-17 sewuyicedzile imisebenti yakhe yasekhaya futsi sesikhatsi sekutsi naye atsi kuphumula. Utijika esofeni bese uvula i-TV.
Ngaso leso sikhatsi uyise achamuke, abonakala angakajabuli.
“Musa! Uhleti leni lapho ugcolotele i-TV kantsi ngabe ulekelela umnakenu lomncane ngemsebenti wakhe wesikolo? Awuva wena mfana mani!”
“Ey Nkosiyam,” kusho Musa akhulumela phansi kodvwa uyevakala.
Uyise atsi kusondzela 
... (1048 chars skipped) ... 
isile lomuntfu lomdzala, lokwenta kutsi yena angaboni kutsi umntfwanakhe uhlushwa yini. Ngako-ke nangabe Leya akhetsa Indlela A, uyise angamangala kutsi sekwentenjani manje. Lendlela angeke imente neyise kutsi amlalele futsi itawukhombisa kungamhloniphi lomuntfu lomdzala. (Efesu 6:2) Ecinisweni, kukhetsa lendlela ngeke kube lusito kunome ngubani kubo bobabili.
Ngisho nome Indlela B kungaba ngiyo lemelula kakhulu, kodvwa nayo akusiko kuhlakanipha kuyikhetsa. Leni? Ngoba kuze akhone kulungisa kahl
... (1048 chars skipped) ...
labativa ngendlela lotisho ngayo.
NASI SIBONELO:
Batali bakho bangabuta kutsi yini lekwenta ubukeke ungakajabuli. Bese wena uphendvula utsi, “Ngicela singayikhulumi lendzaba.”
Batali bakho bangakuva shengatsi utsi ‘awubetsembi. Tinkinga takho ubona kuncono kutikhuluma nebangani bakho hhayi nabo.’
Ticabange usesimeni lesimatima, batali bakho bafuna kukusita. Kodvwa wena utsi: “Ningakhatsateki ngami. Ngitatibonela mine.”
Yini batali bakho labangayiva?
Nguyiphi indlela lekahle longaphendvula ngayo?"	4e92f157cf171251a619ce5c876e764e
				"Mzwanele Jimmy Manyi ( 20 Januwari 1964) ungusopolitiki wase Ningizimu Afrika, somabhizinisi, mchumanisi wetekuchumana, kantsi bekabuye abe sisebenti sahulumende. Bekangumkhulumeli losemtsetfweni waMengameli wangaphambilini Jacob Zuma kanye ne-Jacob G. Zoma Foundation kusukela nga-2021. Emkhatsini waFebhuwari 2011 kuya ku-Agasti 2012, bekangumkhulumeli losemtsetfweni wahulumende wase Ningizimu Afrika futsi angumholi we-Government Communication and Information System (GCIS).
Ngaphambi kwekutsi angene kuhulumende nga-2009, Manyi bekasebenta emkhakheni wetinkampani lokufaka phakatsi ebhange nasetinkampanini te-blue-chip. Ngaleso sikhatsi, waphakama esikhundleni waba ngummeli lowatiwako wekuniketa emandla kutemnotfo webantfu labamnyama i BEE, usihlalo we-Commission for Employment Equity, kanye nemengameli we Black Management Forum. Sikhatsi sakhe kulesikhundla, kusukela nga-2006 kuya ku-2012, sahlangana nemsebenti wakhe kuhulumende, futsi kwaholela ekutseni ngemnyaka wa-2011 kutfolakale kutsi Manyi wehlulekile kulawula lokuphikisana lokwaba khona.
Manyi bekatiwa ngaJimmy kwate kwaba ngumnyaka wa 2015, lapho acala kubitwa ngekutsi nguMzwanele. Ngekusho kwaManyi, wancuma kwenta lolushintjo ngesikhatsi sekubhikisha kwe-Rhodes Must Fall nga-2015, ngelilanga lelifanako lapho sitfombe sa-Cecil Rhodes sabhidlitwa khona eNyuvesi yase Cape Town. Nyalo ulahla leligama ngenhlitiyo yonkhe, njengentfo yekwehlukana nemakholonisi, kantsi waphindze watjela i-Sunday Times nga-2017 ngalesincumo:"	99a580a2adea1d593ed8bec7f4b26acd
				"Stories
Tinganekwane tacala kanjani
Endvulo, lomunye make bekahlala nemndeni wakhe emmangweni weSive Senkhosi yakaZulu. Njalo ngemaSontfo lomndeni bewuhamba uye entasi elwandle. Labantfwana bebagubha enhlabatsini babuye badlale emagagasini. Lomake bekapheka kudla emlilweni ngesikhatsi indvodza yakhe ihamba ifunana netinkhuni lebetikhukhulwe lwandle lwatilahla elugwini, kute abate tintfo letinhle: tinyoni, bantfu nato tonkhe letinye tinhlobo tetilwane.
Emkhastini weliviki lomndeni bewusebenta nge
... (1929 chars skipped) ... 
 nelwandle lapho inkwazi beyitingela khona. Watsi nakayibona wavele wamemeta ligama layo.
Lenkwazi lenkhulu nayo yavele yaphendvula ngekumemeta. “Hamba! hamba-hamba-hamba! Ungiphatamiselani ngisatingela ?”
“Hho, Nkwazi lehlakaniphile,” kwasho lomake, “Ngifuna tinganekwane. Uyati yini kutsi ngingatitfola kuphi?”
“Yebo,” kwasho Inkwazi, “Ukhona lengimatiko longakusita. Hamba uye lapho emadvwala ahlangana nelwandle khona. Ume lapho bese umemeta lufudvu lolukhulu.”
Lomake wambonga wabese uyahamba us
... (1929 chars skipped) ...
 Bebabase umlilo lomkhulu lebewuhhuhhuma ubuye uchuchumbe ebumnyameni.
“Manje,” bamemeta, “sicocele inganekwane. Sicocele inganekwane!
Lomake wamamatseka. Wabamba lolugobolondvo wabese utsi, “Yebo … Nal’ibali … nayi inganekwane.Ssshhh. Manje lalelani.”
Yacocwa kanjalo-ke inganekwane yekucala.
Ngemuva kwaloko lomake wabeka lolugobolondvo ngasendlebeni yakhe wabese ucoca letinye letinyenti tinganekwane. Futsi nangabe lena yinganekwane yekucala loyivile, khumbula, tinyenti kakhulu letinye letiseta."	5d69bfba9de96026aebf5964cd89b165
				"Waphocelelwa ngemaPhoyisa
Umnyaka wa 1960 na 1961 waletsa injabulo ku Winnie ngekutalwa kwendvodzakati yakhe yesibili, Zindziswa, kanye nekutfolwa kwemyeni wakhe kutsi Anacala lekulimata live lakhe. Loku kwaphilwa sikhatsi lesimfisha. Nelson waphocelelwa kutsi ayobhaca, ngekushintsha indlela yekuvana kwabo. Nyalo kumele ahlangane nendvodza yakhe levela ngalenye indlela etindzweni letisemakhwaceleni, angene etintfweni letifihlekile noma uyatsandza noma cha. Ngenyanga yeNdlovu ngemnyaka wa 1961 Ne
... (801 chars skipped) ... 
bhilidi ishabalala kancane kuwo onkhe emafasitelo endlu yakho ngaphambi lomnyango ukhahlelwe use uvuleke. Kusho kutsi lilungelo lelikhweshile leligatja letekuvikela kumele lifundze ngayinye incwadzi kulendlu. Kusho kuvulwa ngalinye likhasi kuyoyonkhe incwadzi lekhona emashelufeni akho, kuphakanyiswa kwamakhaphethi, kubuka ngaphansi kwemibhedze, kuphakanyiswa kwemphuphu kanye nakokonkhe kwekuvanga lokuseshelufini lasekhishini lakho. Kukhweshisa tonkhe timphahla takho nekuphenya ngalinye likhikhi.
... (801 chars skipped) ...
nnie wakhokha tindlela letiningi tekuvalwa ngemnyaka wa 1965. Loku kwamuvala kutsi angakhoni kuhamba ngaphandle kwe Orlando West.
Kwadzinga kutsi ayekele umsebenti wakhe wekunakekela bantfu waphindze wahlupheka kutfola lomusha ngoba emaphoyisa abehlukumeta nomangubani lobekatomucasha.
Lamaphoyisa aphindze angenela kakhulu ekufundzeni kwemadvodzakati akhe laphocelelwa kutsi asuke esikolweni aye kulesinye ngaphambi Winnie awatfumele esikolweni lesikhashane eSwatini.
Translated by Phindile Malotana"	e6a7a35d096b50c66aad850f94201939
				"Imakwe ngekucindzetela nangekushisekela, John Bevere ungumbhali lohamba phambili ngalo Kungakavami, Kukhohlisa kwa Sathane, The Fear of the Lord, Under Cover, ne Driven by Eternity. Tincwadzi takhe setihumushwe ngetilimi letingetulu kwa 100, neluhlelo lwakhe njalo ngeliviki kumabonakudze, The Messanger, lisakatwa mhlabawonkhe. John usikhulumi lesigcamile etinhlanganweni temabandla, kusebenta kwakhe kushintja timphilo kulomtfombo kulabo labafuna kucondzisisa futsi bente lokushiwo nguNkulunkulu. John uyakutsakasela kuhlala eColorado Springs nemkakhe, Lisa, futsi umbhali lohamba phambili kanye nesikhulumi lesidvumile, emadvodzana abo lamane, makoti wabo, kanye nebatukulu.
Inshisekelo. Kwesaba. Kutsandzeka. Emandlalamakhulu. Kuhlekisa. Lamagama lawa achaza Lisa Bevere – sikhulumi semave onkhe, umbhali lohamba phambili, losehlelweni le The Messanger ehlelweni lamabonakudza, lolusakatwa emaveni langetulu kwa 200. Ngendlela yakhe lengakafihlakali, Lisa uhlephula Livi laNkulunkulu akhulume nangetintfo lakendlule kuto kuze acinise timphilo ngekukhululeka nangekugucuka. Njenge muntfu mmeli losembili kutemtsetfo, ukhutsata labanye kutsi babe yimphendvulo etinkingeni edvute nakhashane. Uyakutfokotela kutsi acitse sikhatsi nesitsandvwa sakhe, indvodza yakhe John Bevere, emadvodzana abo lamane, namakoti wabo lomangalisako, nebatukulu labatsandzekako."	a097bb8bed490d8cafb17601e33fc1b6
				"© National Pork Board, USA
Lesisicephu sisebenta nekunakekela letilunyuliwe tingulube letincane kanye netingulube letindzala letikhulako.
Kuvame kutsi, bafuyi betingulube labasha bangacondzisisi kutsi tingulube lesetiphucukile tinemaviki lalishumi ekutfutfukisa lomtimba kanye nenyama-leyakhekile-etsanjeni lekuyivumela kutsi ikhule kusuka esisindvweni sekutalwa lokusuka ku 1 kuya ku 1.5 kuya esisindvweni sekuhlatjwa lesimashumi layimfica ema kg noma ngetulu kutinyanga letisitfupha.
Loku kungaphan
... (1832 chars skipped) ... 
 tijwayele tindzawo letinsha, kunukelela, tintfo tekudlela kanye nemsindvo.
Tingulube letincane tingahlanganiswa naletinye letilunyulwako futsi tingatfola kukhula ngekulwa.
Umangabe tinngulube letincane teminyaka leyehlukene tihlangene, kutawubakhona tindlela letinsha tekutselelana kanye netilwane letihlala kuletinye, kuhlukumeteka kwencenye yemtimba ngekugula kwetingulube letincane letilicembu phambilini.
Imigomo ye Kulumula
©National Pork Board, USA
Umtsetfo wase Ningizimu Afrika udzinga kutsi
... (1832 chars skipped) ...
uphamakethe, elubisini, kumakhanthini nase mawholesale etibhidvo. Lokutfolakala kwekudla lokudzala kungasetjentiselwa kuchubekisa lokudla lokulinganako ngaphandle kwekwenta lokungetulu ngema carbohydrates. Ungatiniki emacarbohydrates lamaningi.
Labanye batsengisi banika kwekungetetela njengetfo lengeta intfo lemcoka.
Njengoba tingulule tidla nomayini, akusho kutsi kumele tinikwe lokungcolile kutsi tikudle. Kudla lokuncono, kukhula lokuncono kanye nekukala umtimba.
Translated by Phindile Malotana"	3d8b3a3e91058ebe3eb1b180bb47d0b6
				"Ema alpacas tilwane letifanako te ruminant (tilwane letinetisu letingetulu kwasinye) lesingaphila etimeni letimatima tesimo selitulu lesiphakeme. eNingizimu Afrika, ialpacas ifuywa ngetimo letiningi telitulu phindze agcinwe emadlelweni lapho kudla kwao kungafakekwa phindze atsatsele kwentela kuciniseka ngelizinga lema fleece kanye nemkhicito. Ema alpacas ahhulwa kanye ngemnyaka.
Tilwane tingahlanganiswa noma ngasiphi sikhatsi ngemnyaka - letinsikati tingamunywa natibamanti. Kuncono, nomakunjalo,
... (1755 chars skipped) ... 
belizinga le fibre. Loku kuchaza hhayi nje insotja yetilwane kuphela, kepha emanutrition lamahle kanye nekunakekela lokuhlupha ngendlela lamasotja ahamba ngakhona. Kufana nekutsi, kunakekela emadlelo kwentela kukala ifibre letfwelwe (tjani kanye nemanyeva kule fleece) ngesikhatsi sekuhhulwa.
Ema alpacas agcinwa emadlelweni lafana ne kikuyu noma Eragrostis kantsi lamanye emadlelo ku fynbos ku Karoo. Kudla kwemadlelo kungangetetelwa ngalokuhlanganisiwe (tindumbu, emapellets, mineral mix, nalokunye
... (1755 chars skipped) ...
setimvu futsi kumele ahhulwe ngekunakekelwa kwentela kuvikela kulimala.
Lama fleece lasuka ku wither (phansi kwentsamo) kuya etulu emsileni kanye nasemaceleni esilwane ngulona zinga lelikahle. Loku kubitwa nga ‘lokusetulu noma ‘kwekucala’. Lokwesibili’ ngema fibre asemilenteni kanye nasentsanyeni. Le fibre lesenhloko kanye nangaphambili’ iyahhulwa naseyicala kubayindze kakhulu phindze imukele lokubuka kwe alpaca kepha le fibre ivame kusetjentiswa ngaleso sikhatsi.
Translated by Phindile Malotana"	5434ce2986650d69f395037b63e1a514
				"Ligama
Tjani Besikhali
Ligama Lelathini
Heteropogon contortus
Kusetjentiswa
Tjani Besikhali bunambitsa ngesikhatsi sekucala selihlobo, emuva kwaloko bubese buyacina phindze bungalungeli kudliwa tilwane. Letiboya tivama kugcindzetela sikhumba lesiyinsontfo yetimvu bese bunciphisa indlela yalensontfo.
Inchazelo
Budze bulimitha linye. Tjani besikhali buhlala sikhatsi lesidze futsi tjani lobukhula ngekushesha. Kusetjentiswa babo bentiwa tilwane kakhulu. Sihloko lesisodvwa lesiluhlata (sivama kubaneboya) lobudze, lobunsundvu, lobulula, boya lobubambene. Emacembe lagocene acindzetelekile bese loboya buyagocana nabo masebomile bese buyahlangana ndzawonye.
Indzawo
Tjani Besikhali buhluma kahle esihlabatsini lesidonsiwe, sihlabatsi lesinematje nasetindzaweni letivulekile. Letinhlavu letishwilene tivama kubonakala ngasemigwacweni. Tingabonwa tikhula Esifundzeni lesise Limpopo nase Kruger National Park eNingizimu Afrika.
Timbali
Tiphuma ngenyanga yeMphala nenyanga yeNdlovulenkhulu.
Umbhalo Lohlanganisiwe
Tjani besikhali tjani lobukudla kwetilwane lobutsatselwa etulu noma nabo bunatotinkinga tabo noma bulukhuni. Etindzaweni letinye temhlaba letifana ne Australia lotjani bunemsebenti wekususa tindzawo tensontfo etigodzini letinye ngenca yenhlanyelo lelimata lensontfo emva kwekugigelana."	eaed0e5db3339f7e5032f1e7097e1ea4
				"LiBhayibheli Leliku-Internet | I-NEW WORLD TRANSLATION OF THE HOLY SCRIPTURES
4 Ngako-ke mine siboshwa eNkhosini, ngiyanincenga kutsi nihambe ngendlela lefanele lubito lenabitwa ngalo,
2 ngekutfobeka lokuphelele nangemoya lomuhle, ngekucinisela, ngekubeketelelana ngelutsandvo,
3 futsi nikhutsalele kugcina bunye bemoya ngesibopho sekuthula.
4 Kunemtimba munye, nemoya munye, njengobe nje nangesikhatsi nibitwa nabitelwa etsembeni linye;
5 kuneNkhosi yinye, kukholwa kunye, nelubhabhatiso lunye;
6 ku
... (1100 chars skipped) ... 
a ngekukhuluma liciniso, asikhule ngelutsandvo kuto tonkhe tintfo kuKhristu, loyinhloko.
16 Kuye, wonkhe umtimba uhlanganiswe ngekuvumelana, futsi wentiwa usebentisane ngawo onkhe emalunga lenta lokudzingekile. Nangabe lilunga ngalinye lisebenta kahle, loku kuba nesandla ekukhuleni kwemtimba njengobe utakha ngelutsandvo.
17 Ngako-ke loku ngiyakusho futsi ngiyakufakazela eNkhosini, kutsi kufanele ningasahambi ngendlela tive letihamba ngayo ekubeni bete kwato ingcondvo.
18 Tingcondvo tabo tisebumn
... (1100 chars skipped) ...
vwa akuphume loko lokulungele kwakha kuye ngesidzingo, kuze kuniketwe lokulusito kulabo labalalele.
30 Futsi ningawudzabukisi umoya longcwele waNkulunkulu, loyo lenabekwa ngawo luphawu nilungiselelwa lilanga lekukhululwa ngenhlawulo.
31 Lahlani tonkhe tinhlobo tenzondo, intfukutselo, lulaka, umsindvo, nenkhulumo lehlabako, kanye nako konkhe lokulimatako.
32 Kodvwa nibophatsana ngemusa, nibe nesihawu, nitsetselelane ngekukhululeka njengobe nje naNkulunkulu anitsetselela ngekukhululeka ngaKhristu."	f62a33db294f47e43c77b33c84ef16c3
				"Kukhokha Kancane
Kukhokha kancane kwe parsley kusuka etindumbini kuphela.
Indlela yeKuhlanyela
Kuhlanyelwa kwe titjalo letincane te parsley kanye nekuhlanyelwa tinjalo kwenteka ngesandla kanye nemushina. Kuhlanyela kanjalo kungaba tinhlavu letimashumi lasihlanu ngelimitha linye emulayinini kwentela kuciniseka kutsi iparsley ima ngekugcwala. Khokha muva kuleso sitjalo lesidzinga kwentiwa njalo uma kudzingeka.
Kuvula Sikhala
Titjalo kumele tivulwe tishiyane ngemasentimitha lalishumi emilayinini le
... (1179 chars skipped) ... 
elishumi nakubili. Ngemuva kwaloko le parsley ingavunwa emahlandla lamatsatfu kuya kulamane nangetulu. Juba le parsley emasentimitha lalishumi nesihlanu ngetulu kwemhlaba lokuvumela emahlanga lamaningi kanye nelicembe linye noma mabili kutsi akhule. Sikhatsi sekuvuna lokulandzelako kungaba ngemaviki lasihlanu kantsi njalo ngemaviki lasihlanu ngesikhatsi seluhlobo lonkhe.
Kuvundzisa
Vundzisa ngekuya kweluhla lwemhlabatsi lokwenteke emhlabatsini ngaphambi kwekutsi kulinywe. Sebentisa ema kg langab
... (1179 chars skipped) ...
matsatfu nesihlanu kuya kumashumi lamane ngeliviki. Niyacwayiswa kutsi nisakate loku kunisela ngekufaka ngetulu kwakubili kuya kukutsatfu ngeliviki. Emihlabatsini yematje lamancane kunisela kungaba yintfo ledzingekako ngalokujwayelwe njalo ngelilanga lesibili. Emacembe netjani lokufile niyacwayiswa ngako njengoba loku kwehlisa umoya. Loku kutophindze kugadze kujakeka kwelikhula. Lokufile kwemapulasitiki noma kwalokukhicitwa etintfweni letiphilako kungasetjentiswa.
Translated by
Phindile Malotana"	9c0e81e7f7cf65c6cbd259d07bf2d38b
				"Lomunye webantfu labakhulu base Ningizimu Afrika labatsandvwako, Desmond Tutu watiwa kakhulu ngekulwela emalungelo ebantfu nangekuwina umklomelo we Nobel Prize nga 1984. Waba neligama lasendlini njenga bishop we lisontfo le Anglican nga 1970 na 1980, ngesikhatsi amisa lubandlululo lwa hulumende. Kwatsi muva waba nguArchbishop wase Kapa, waba wekucala lomnyama kubase Afrika wekukhetfwa kulomsebenti.
Kugcizelela lelitemu lelitsi “sive lesihlangahlangene”, Tutu wema wacina ngekunikela kwakhe kulomb
... (542 chars skipped) ... 
 1990 FW de Klerk wamemetela kungavalwa kwemaphathi epolitiki kufana ne ANC netiboshwa te politiki letakhululwa, kuto letotiboshwa kwakuna Nelson Mandela. Ngemuva kwekukhululwa kwakhe ejele, Nelson na Winnie Mandela bahlala na Desmond Tutu...
moreKwatsi ngesikhatsi Desmond Tutu acala kufundzela ngelibhayibheli wase ucala kungenela tintfo tasesontfweni wase uncipha ngakutepoliti. Noma nje likusasa ngelikusasa lakhe, watama kuhlala angabi ngumpolitiki ngekutsi angavumi kutimbandzakanya nebantfu...
... (542 chars skipped) ...
izimu Afrika kwenta njalo. Wetfulelwa emandla ache ekumisa umtsetfo wekucindzetela eNingizimu Afrika....
moreDesmond bakavele afuna kuba ngudokotela, kepha watsi nakahluleka kutfola kwekumbhadalela esikolweni setebudokotela wabese ucolela kuchubeka ngemsebenti wekufundzisa....
moreNga 1980 ekugcotjweni kwami labanye baholi beKhanseli Yemasontfo ase Ningizimu Afrika nakumalunga emasontfo baya bayobona Umnumzane P W Botha lebe akadze anguNdvunankhulu kanye netisebenti lebetingetulu kwakhe....
more"	ea64d33147bee88609cc3226ef2d66d3
				"Stories
Thembela emoyeni.
“Hhayi, Thembela” kusho Make. “Umoya uhhusha kakhulu kutsi ungaba ngaphandle. Ngena ngekhatsi utawutfola umkhuhlane.”
Kepha Thembela akalaleli ngoba uyatijabulisa. Tinwele takhe tiyaphakama, tiyaphakama, tiyaphakama, ngetulu kwenhloko yakhe futsi manje setishayisa etindlebeni takhe. Liloko lakhe livakala njengekhayithi futsi Thembela unesiciniseko sekutsi uma afuna, angandiza ahambe − ayoshona esibhakabhakeni.
“Lomoya umnandzi, Make,” uyahleka. “Angifuni kungena ngekhat
... (1469 chars skipped) ... 
ngekhatsi khona manje.”
Kepha Thembela akalaleli ngoba uyatijabulisa kakhulu. Uyahleka ngesikhatsi umoya uhhusha uphuma ejazini lakhe lemvula futsi ukhukhumikisa sigcoko sakhe njengebhaluni. Nangiphakimasa imikhono yami,” uyagigitseka, “Ngingandiza!”
Manje Anti Ida uyagijima uphumela ngaphandle ugcoke tembatfo takhe tekulala letibovana futsi utsatsa Thembela umbuyisa ngekhatsi endlini. “Kute lotsandza umoya,” kusho Anti Ida. “Unemsindvo futsi uyabandza, vele nje awumnandzi.”
Ngesikhatsi Anti Ida
... (1469 chars skipped) ...
 ubona sibhakabhaka sicwebile. Inyanga igcwele futsi tonkhe tinkhanyenti tiyakhanya. Manje umoya sewuhhusha kamnandzi uyamtungeleta, uphakamisa sambulelo sakhe futsi wanga kamanandzi tihlatsi takhe.
“Ngiyabonga Moya,” kusho Thembela. “Ngiyabonga kutsi ucoshe litulu.”
Manje Thembela uyagucuka futsi uyahamba ubuyela endlini. Usita Anti Ida kutsi aphume ngemuva kwabosofa futsi umentela litiya lelishisako.
“Awu nabakitsi,” kusho Anti Ida, “Angiwutsandzi nani nani umoya.” Kepha Thembela uyamamatseka."	3ad60ae774e1b541df8109d5696338c8
				"351Mosi wasihlanganisa sonkhe sive sema-Israyeli, wakhuluma kuso watsi: “Naku-ke Simakadze laniyale ngako kutsi nikwente: 2
Kufanele nente imisebenti yenu emalanga lasitfupha, kodvwa lilanga lesikhombisa nilingcwelise kube liSabatha, lilanga lekuphumula, lilanga lelinikelwe kuSimakadze. Losebenta ngalelo langa kufanele abulawe. 3Ningawubasi ngisho nemlilo emitini yenu ngelilanga leSabatha.”
4Mosi wakhuluma kuso sonkhe sive sema-Israyeli, watsi: “Naku-ke Simakadze laniyale ngako kutsi nikwente: 5
... (1659 chars skipped) ... 
tisetjentiswa ekukhonteni endzaweni lengcwele, lekutembatfo letingcwele ta-Aroni, umphristi, kanye netembatfo temadvodzana akhe labatisebentisa nabenta inkonzo yabo yebuphristi.”
20Onkhe ema-Israyeli esuka kuMosi, ahamba. 21Ngulowo nalowo lonelikhono kanye nabo bonkhe labatsintseka etinhlitiyweni nasemoyeni wabo baletsa umnikelo kuSimakadze wekutsi usetjentiswe ethendeni lekuhlangana nasekukhonteni kanye nasekwelukeni tembatfo letingcwele. 22Beta bonkhe lababenetinhlitiyo letivumako, labadvuna n
... (1659 chars skipped) ...
abe ngumuphi umsebenti webungcweti. 34Simakadze uphe yena na-Oholiyabi, umsa wa-Ahisamaki, wesive sakaDani, kutsi bakwati kufundzisa labanye bantfu. 35Ubaphe likhono lekutsi bakwati kwenta yonkhe inhlobo yemisebenti leyentiwa ngetandla, tingcweti, nebahlobisi, nebeluki betindvwangu letelukwe ngensontfo leluhlata njengesibhakabhaka, nalebukhwebeletane, nalebovu ngalokutopele, kanye nangemitiya yelineni lecolisakele. Bayakwati kwenta yonkhe inhlobo yemsebenti, kantsi futsi bonkhe sebanebungcweti.”"	b81a91d1f104383ac38ba5bfd162a590
				"91
Watsi kube Solomoni acedze kwakha lithempeli laSimakadze kanye nesigodlo sakhe, asakufeze konkhe labefise kukwenta, 2
Simakadze waphindza watibonakalisa kuye kwesibili, njengobe abebonakele kuye eGibeyoni.
3
Simakadze wakhuluma kuye, watsi:
“Ngiwuvile umthandazo wakho nekuncenga kwakho lokwente kimi; lelithempeli lolakhile sengilingcwelisile, ngekutsi ngibeke Libito lami lapho kulo phakadze naphakadze. Emehlo ami nenhlitiyo yami kuyawuhlala kulapho kulo ngaso sonkhe sikhatsi.
4
“Wena-ke nanga
... (7842 chars skipped) ... 
i, linye ngala linye nangale kwesitebhisi sinye. Kute lokufanana naloko lokwase kwentiwa ngisho nome ngukumuphi umbuso. 21Tonkhe tindzebe taSolomoni tekunatsa tatentiwe ngegolide, kantsi tonkhe tintfo talapha endlini yeLihlatsi laseLebanoni tatentiwe ngegolide lecengekile. Kute nakunye lokwakwentiwe ngesiliva, ngobe isiliva yayingakabaluleki kakhulu ngaleto tikhatsi taSolomoni. 22Inkhosi yayinelubhuzane lwemikhumbi yekuhweba elwandle, ikanye nalena yaHiramu.Nome “yaseThashishi” nome “yaseSpaniya
... (7842 chars skipped) ...
abi kwaphakadze.’ ”
40Solomoni wetama kubulala Jerobowamu, kodvwa Jerobowamu wabalekela eGibhithe kuShishaki labeyinkhosi; wahlala lapho kwaze kwafa Solomoni.
41
Leminye imininingwane ngekubusa kwaSolomoni, konkhe lakwenta nebuhlakaniphi bakhe kubhaliwe encwadzini yemilandvo yaSolomoni. 42Solomoni wabusela eJerusalema iminyaka lengema-40, abusa sonkhe sive sema-Israyeli. 43Solomoni wase uyakhotsama, wafihlwa edolobheni leyise Davide. Rehobowamu, umsa waSolomoni, waba yinkhosi esikhundleni sakhe."	0fdedf38266827c0265c884a7734b27e
				"©National Pork Board and the Pork Checkoff, Des Moines, IA, USA
Le South African Pork Producers Organisation (SAPPO)-(Litiko Lekukhicita Tingulube lase Ningizimu Afrika) ku tiNgulube kwentela Kutfola imali ngekukhicita ngesandla, kukhomba lolokulandzelako njengalokubangako kakhulu kuchuta kanye nekuchwala etingulubeni.
Ematsambo Laphukile
©National Pork Board and the Pork Checkoff, Des Moines, IA, USA
Tingulube tingaphuka ematsambo noma ngumuphi umnyaka, ngenca yekulimala noma inking yematsambo.
... (1794 chars skipped) ... 
n tingabonwa kusacala ngalomjikelo wekukhicita njengelitsambo lelikhula ngekuchwala kutingulune letincane noma tingulube letikhulako. Nomakumbe kwehluleka lokukhona noma lokubonwa muva ekupheleni kwesikhatsi kungakhokha ematsambo lalula lokubese kumikisa ekubulaweni ekucaleni kutingulube letilimele. Tingulube letiphatsekile tingachuta, letilimele ematsambo laphukile noma letingakhoni kuvuka.
Kwentela kuvikela lenankinga, bafuyi kumele banike tingulube tabo kudla lokulingene kulomjikeleto wonkhe 
... (1794 chars skipped) ...
uta, ngatotonkhe tinhlobo tesiyilo letine ""kuchuta lokuhlangene naso."" Kungcola kanye nekugcwala kwetjani, njengesibonelo, kungoma kakhulu noma kubemanti kakhulu, lokungenta inkinga yetinyawo kanye nekutseleleka, lefutsi umbhedze ungaba yintfo yemagciwane langenta kutseleleka kwesifo sematsambo, kufana ne Erysipelothrix rhusiopathia. Simo salesiyilo singenta kuchuta uma kushelela kakhulu, kumanti noma kunetigodzi, tikhala Kanye nemakona lacijile langenta kulimala.
Translated by Phindile Malotana"	367e505dbb75a08b63eaea919061b00d
				"Liningi letitselo tase Ningizimu Afrika, kufana nemagilebisi, ema apricots, emampentjisi, eampear, bomangoza nabo bhanana kuyomiswa. Komisa kususa lobumantana, lokugcugcutela kukuntsa, bumuncu kanye nekukhula kwemagciwane, noma ngesento sekutfutfukisa imphilo yaseshelufini yesitselo. Phindze kunciphisa sisindvo kanye nelinani lesitselo, lokuwenta kutsi angaduli phindze kubemelula kuwahambisa.
Noma ngusiphi sitselo kanye nesibhidvo kungomiswa, kepha letinye tinhlobo tilungele komiswa kunaletinye.
... (1071 chars skipped) ... 
si. Kusukela ngesimo lesingatsandzeki selitulu lesingabanga kukhula kweligciwane kanye nekungabikho kwelibala lesitselo, lining lesitselo loyomiswa etindzaweni letinelitulu ngesikhatsi sasebusika etigodzini letifana ne Boland, Sigodzi se Ceres, ne Klein Karoo lese Western Cape ngase Sigodzini se Orange River lese Northern Cape.
Intfo lenkhulu lebuyako ngekomisa ngalokwakhiwe kwekomisa kungukutsi bakhiciti banelilungelo lelincane lekugadza simo selitulu ne, kufana ne, nchubo yekomisa. Kukhokha li
... (1071 chars skipped) ...
unwa kakhulu endzaweni nangaphesheya.
Titselo letomisiwe tingadliwa njengesidlo lesincane noma tisetjentiselwe ekuphekeni kanye njengesidlo sekugcina. Sitselo lesomisiwe sinefibre lesetulu, ema antioxidant kantsi futsi tinemphilo lenkhulu. Incenye yinye yesitselo lesomisiwe kutsiwa inemanutrition lafanako ngesigaba njengaleso sitselo lesinenyama. Noma anjalo asafunwa, abe lamanye emanutrients, lafana na vitamin C angatfola kulahleka ngesikhatsi senchubo yekomiswa.
Translated by Phindile Malotana"	4fac472b08185315ddef41d8d9ab6fa0
				"71Lwatsi kube lubondza lwakhiwe luphele, netivalo sengitifakile etindzaweni tato, kwabe sekubekwa bomahlalesangweni, nebahlabeli kanye nemaLevi. 2Ngabeka umnaketfu Hanani kutsi engamele iJerusalema abambisane naHananiya, indvuna yenqaba, ngobe Hananiya abeyindvodza leyayetsembekile yesaba Nkulunkulu kwendlula emadvodza lamanyenti. 3Ngabatjela ngatsi: “Emasango aseJerusalema kufanele angavulwa lilanga lingakaphakami. Ngesikhatsi bomahlalesangweni basesemsebentini, lamasango babowavala bawaveletel
... (2299 chars skipped) ... 
phristi bona:
bekutitukulwane takaJedaya, ngemndeni waJeshuwa, tatingema-973,
40titukulwane taka-Imeri tatiyi-1 052,
41titukulwane takaPhashuri tatiyi-1 247,
42titukulwane takaHarimi tatiyi-1 017.
43EmaLevi wona:
bekutitukulwane takaJeshuwa netakaKhadmiyeli,
ngeluhlanga lwakaHodaviya, tatingema-74.
44Bahlabeli bona:
lababetitukulwane taka-Asafa babeli-148.
45Bomahlalesangweni bona:
bekutitukulwane takaShalumi, netaka-Ateri,
netakaThalmoni, netaka-Akhubi, netakaHatita,
netakaShobayi, babeli-138, 
... (2299 chars skipped) ...
e baholi bemindeni banikela ngegolide leyayingemakhilogremu labengaba li-168, nangesiliva leyayingemakhilogremu labengaba yi-1 250. 72Sekukonkhe lokwanikelwa ngulaba labanye bantfu kwaba yigolide leyayingemakhilogremu labengaba li-168, nesiliva leyayingemakhilogremu labengaba yinkhulungwane kanye netingubo tebuphristi letatingema-67.
73Baphristi, nemaLevi, nabomahlalesangweni, nebahlabeli, netisebenti telithempeli, nalabanye bantfu kanye nema-Israyeli lamanye avele acaba ahlala emadolobheni awo."	d2b39eff72b77fdb501f6e80bfaf06d4
				"Ligama lemndeni lelatiwako
Gobies/Triplefins
Ligama lesayensi
Gobiidae
Linani
Ingangemasentimitha lamashumi lamatsatfu, silinganiso singemasentimitha lasihlanu.
Kutiveta
Tincane, tinemtimba lomudze loncama kanye nehloko lenkhulu, umtimba yangekuncipha ngasemsileni. Inemehlo lamakhulu langetulu kwenhloko. Letinye tinakotini etindzaweni letehlukene letisenhloko. Imibila iyehlukana kakhulu kusuka kunsundvu locinile kanye namphunga kuya mtfubi logcamako, luhlata losasibhakabhaka nasiliva.
Satiso Sebantfu Bonkhe
Umndeni we Gobiidae ufaka tinhlobo letimakhulu lamabili nelishumi kanye nemacembu latigidzi telikhulu nemakhulu lasiphohlongo. Ngumndeni lomkhulu wetimfishi tasemantini. Letinye taletinhlobo tinematsambo lahlanganisiwe lasetjentiswa kubamba emathe laligugu asemantini. Titfolwa tiphumule ematjeni lamakhulu noma kulawo lamahle lamibalabala. Emacandza ajomelelwe/anamatseliswe etulu kwencenye lemilako kulemfishi. Leletindvuna tibukela/noma tiyawagadza kuze kufike sikhatsi sekuchobosela ikakhulu emva kwemalanga lambalwa.
Kudla Kwato
Tidla tilwane letincane letite ematsambo/umgogodla kanye netilwanyana netitjalo letindandza ngetulu kwelwandle naletimila/hluma emantini noma celeni kwemanti.
Kusakata
Tivela ngetihlobo tonkhe tekushisa/tekubandza kanye netindzawo letishisako letinelwandle mhlabawonkhe.
Tilwane letatiwako
Fire goby - Nemateleotris magnifica
Seawhip goby - Bryaninops yongei
Pennant glider - Valenciennea strigata"	65262f99c8a07750aff91406303dcddc
				"241
“Nangabe indvodza ishada nemfati, bese kutsi emvakwaloko incuma kutsi ayisamtsandzi ngesici lesitsite, ingambhalela incwadzi yesehlukaniso imnike yona, bese iyamkhipha ekhaya layo, imcoshe. 2Nangabe lomfati utsite nasesukile kulelikhaya, wase ushada nalenye indvodza, 3nayo iphindze futsi ingete yamtsandza, ingambhalela incwadzi yesehlukaniso imnike yona imkhiphe ekhaya layo, imcoshe, nome lendvodza yakhe yesibili ife, 4lendvodza yakhe yekucala leyehlukana naye ngekwemtsetfo akukafaneli ivuny
... (4014 chars skipped) ... 
 kuvusa libito lemnakabo lapha ka-Israyeli.’ 8Labaholi balelo dolobha bayakuyibita bakhulume nayo lendvodza. Nangabe solomane iyachubeka itsi: ‘Angifuni kumngena,’ 9lomfelokati utawube sewusondzela kulomkhula wakhe embikwebaholi, afike kuye akhiphe lenye yetincabule kulomkhula wakhe, aphindze amkhafulele ebusweni atsi: ‘Naku-ke lokufanele kwentiwa endvodzeni leyala kuvusela umnakabo indlu.’ 10Indlu yakaleyo ndvodza iyakwatiwa esiveni saka-Israyeli kutsi Yindlu Lengenancabule.”
11“Nangabe kulwa e
... (4014 chars skipped) ...
e umphefumulo wenu. 17Lamuhla netsembisile natsi Simakadze unguNkulunkulu wenu, nekutsi niyawuhamba endleleni yakhe, nigcine timiso takhe, nemiyalo yakhe kanye nemitsetfo yakhe, nekutsi futsi niyawumlalela. 18
Lamuhla naSimakadze sewetsembisile kutsi nisive sakhe, niligugu lakhe latitsengele lona njengobe etsembisa, nekutsi niyawugcina yonkhe imiyalo yakhe. 19
Wetsembisile kutsi uyakunenta nidvunyiswe, nidvume, nihlonishwe ngetulu kwato tonkhe tive latentile Nkulunkulu wenu, njengobe etsembisa.”"	531c956e9761c1a96361a82ff5b110d4
				"Live LaseSwatini
Live laseSwatini libekeke kahle uma ufise kuvakasha eninguzimu Afrika. Lelive linemigwaco lemihle leyakhiwe ngesikontiyela, fitsi lidvute kabi naseJozi, kantsi phela tikhona tindiza letihlala esikhumulweni setitindza malanga onkhe, lokwenta kufinyelela kulela malula. Tivakashi takuleli tiyamangala phindze tijabule kutfola lwati lolujulile ngemphilo yema Afrika nekuftola sive semaSwati siphila sintfu.
Live laseSwatini lidzala, linekuthula kantsi bona bantfu bakulelive banemphatfo
... (265 chars skipped) ... 
he roadsides view homesteads nestling in patchworks of mealie (corn) fields
This is the last traditional kingdom in Africa where the cheerful, friendly Swazi people have preserved their rich culture and traditions as a vital element in their day to day lives. Here there is a unique balance between Ancient and Modern, African and Western which extends through many parts of daily life.
Live laseSwatini latiwa mhlaba wonke ngekuba live lelinemlandvo nemvelaphi lesachutjwa kiwo emasiko akulelive. Mi
... (265 chars skipped) ...
umhlanga tiwumikise kuNdlovukazi kute kwakhiwe kabusha emaguma esigodlweni seNdlovukazi.
Umgidvo lomunye lonesisindvo lesinkhulu ngulowe Ncwala. Lomgidvo uyaye ube khona ngenyanga ye Ngongoni/Bhimbidvwane. Inkhosi yemaSwati netinkhulungwane temajaha namabutfo bachuba imisimeto lehambelana nalomsebenti lomkhulu wencwala. Emalanga eNcwala nawo amenyetelwa njalo ngemnyaka, amenyetelwe ngiyo Inkhosi yemaSwati.
Kute ubone titfombe letigciniwe, sivakashele ku:
http://www.sntc.org.sz/sdphotos/index.asp"	45a0266ed3c9a8b5b908eb34b2505aa9
				"Njengoba lomhlaba uba silungu kakhulu kantsi nebantfu baphila khashane nalapho kwakhiwa khona kudla, kukhona indlela lehambela ekungeteni lizinga ekudleni kwekulinywa lokuluhlata. Kwakhiwa kwejusi yindlela yekungeta sisindvo kantsi yindlela lekahle kakhulu yekuchuba imphilo yaseshelufini yesitselo noma tibhidvo, kwengeta litfuba kanye nekufaka kakhulu emanutrients kanye nalokumanti kulokudla kwesimanje.
Kwentiwa ijusi, lenandlela ngesikhatsi lapho bumantana kanye nemanutrients latsatfwa kusuka etitnfweni tetitjalo letifana netitselo kanye netibhidvo ngekutsi kwephulwe ngemishini phindze/noma ngemakhemikhali elibondza letinhlayiya laletintfo letakhiwe.
Kwakhiwa kwejusi kungaba yindlela yekungeta kulomlimi ngekutsi kunikelwe kepha kufake emazinga lacinile lagadza tikali letifana nemalungiselelo lakahle etintfo letiluhlata, kugadzeka kwekudla, kupakisha lapho kuhlobe khona kahle kanye nekugcinwa endzaweni kwentela kwakha kudla lokunambitsako, lokuphephile futsi lokumnandzi ekugcineni kwako konkhe.
Translated by Phindile Malotana"	ebd17117f0673362e7bf307feb04f39d
				"LENA yincwadzi lenetindzaba letiliciniso. Titsetfwe encwadzini lebaluleke kakhulu kunato tonkhe emhlabeni, liBhayibheli. Letindzaba tikucocela ngemlandvo wemhlaba kusukela lapho Nkulunkulu acala kuwudala, kuze kube ngulamuhla. Tiphindze tikucocele ngaloko Nkulunkulu latsembisa kukwenta esikhatsini lesitako.
Lencwadzi ikutjela loko liBhayibheli lelikhuluma ngako. Ikucocela ngebantfu lokukhulunywa ngabo eBhayibhelini nangetintfo labatenta. Iphindze ikhulume ngelitsemba lekuphila phakadze emhlabeni
... (20 chars skipped) ... 
Nkulunkulu lataliniketa bantfu.
Kunetindzaba letingu-116 kulencwadzi. Tihlukaniswe taba tincenye letisiphohlongo. Incenye ngayinye inelikhasi ekucaleni lelisitjela kafishane ngaloko lokutfolakala kuyo. Letindzaba tibhalwe ngendlela letenteka ngayo esikhatsini sakadzeni, futsi loku kutakusita ufundze kutsi tenteka nini.
Letindzaba tibhalwe ngelulwimi lolumelula. Linyenti lenu nine labancane, litawukwati kutifundzela tona. Nine batali, nitawutfola kutsi kufundzela bantfwana benu labasebancane ngas
... (20 chars skipped) ...
tindzaba, kuyobajabulisa. Nitawuphindze nitfole kutsi lencwadzi icoca ngetintfo letijabulisako kulabadzala, nalabancane.
Emavesi eliBhayibheli abhalwe ekugcineni kwendzaba ngayinye. Niyakhutsatwa kutsi niyifundze lemiBhalo yeliBhayibheli lapho letindzaba titsetfwe khona.
Tindzaba teliBhayibheli letikulencwadzi tibhalwe ngendlela lelula. Loku kwentelwe kutsi bantfwana labasebancane baticondze melula. Emavesi lasekugcineni kwendzaba ngayinye akukhombisa lapho lendzaba itsetfwe khona eBhayibhelini."	eb54f3b5f019a7ec3448acfe2759c736
				"211
Jesu abebukela tinjinga tibeka iminikelo ebhokisini leminikelo yelithempeli, 2wase ubona umfelokati labephuye kakhulu lowanikela ngetinhlavu temali letimbili letenta lisenti. 3Wase utsi: “Nginitjela kutsi lomfelokati lophuyile unikele kakhulu kunabo bonkhe labanikele, 4ngobe laba labanye banikele ngalokusele ebunjingeni babo; kodvwa yena, njengobe aphuyile nje, unikele ngako konkhe labengahle aphile ngako.”
5Labanye bebakhuluma ngelithempeli, nebuhle balo nangekuhlotjiswa kwalo ngematje lama
... (1408 chars skipped) ... 
o nabatali benu, nabomnakenu, netihlobo tenu, nebangani benu; labanye benu bayawubulawa nekubulawa. 17Wonkhe umuntfu uyawunitondza ngenca yelibito lami. 18Kodvwa kute nome lunye nje lunwele loluyawulahleka etinhloko tenu. 19
Ciniselani ngekubeketela kwenu, niyawutisindzisa ngaloko.”
20“Nanibona iJerusalema itungeletwe timphi, nibovele nati kutsi seyitawubhidlitwa. 21Labo labaseJudiya babalekele etintsabeni, kutsi labo labakulelo dolobha babaleke, bese kutsi labo labasetigangeni bangabe basangena
... (1408 chars skipped) ...
caphelisiseni! Ningatifaki kakhulu emadzilini nasekunatseni lokudzakanako, nasekunakeni tintfo talomhlaba, funa lelo langa linitume; 35ngobe liyawufika njengasochaka kubantfu bonkhe emhlabeni wonkhe. 36Lindzani nithandaze onkhe emalanga, khona nitawuba nemandla ekuphunyula kuletintfo letitakwenteka nitekwati kuma embikweNdvodzana yeMuntfu.”
37
Emini Jesu abefundzisa ethempelini, bese kutsi ebusuku ayewukhosela eNtsabeni Yemincumo. 38Bonkhe bantfu babevukela ethempelini bayewumlalela nakakhuluma."	01a5bdd8330131352c4cb0692e6c4eea
				"Umusa/Kulunga kwa Mandela
Umndeni wami ubenekubona kulunga kwa Mandela. Ngenyanga ya Bhimbidvwane emnyakeni wa 1986, umnftwanami longumfana, Gideon, bekagubha lilanga lakhe le bar mitzvah, Indlela yemaJuda yekungena ebudvodzeni ngemnyaka wakhe lolishumi nakutsatfu. Bengivakashele Mandela ePollsmoor ejele emaviki lambalwa ekucaleni ngase ngiyamatisa ngalomcimbi. Ufute kuba wadibana netinkinga ekutfoleni liphepha lelikahle wase ubhala umlayeto lomuhle wekuhalalisela Gideon.
Emva kweminyaka lemine,
... (113 chars skipped) ... 
ululeko ngabese nginika Gideon lolucingo lowacala ngekutsi ‘Sawubona Mnumzane Mandela’ — emuva kwabuya lelivi lelikhulu, lelibhonsako, ‘Yini lo Mnumzane Mandela? Ngibite Malume Nelson.ʹ kwashiya Gideon netinkhanyeti emehlweni akhe.
Muva, Mandela waphuma endleleni ngekusita umntfwanami wentfombatana libito lakhe lekungu Jennifer. Wamsita kutsi amujoyine endizeni yase Afrika yabomengameli lapho khona, ngemnayka wa 1991, wavakashela eNshonalanga ye Afrika lapho bekukuvakasha kwakhe kwekucala eminya
... (113 chars skipped) ...
atiwa ngetintfo tembuso futsi abebingelelwa njalonjalo.
Wakhokha waphindze wacondzisa indzaba ngekuvakasha kwakhe, ʹLuhambo lwekugcina: Mandela, Afrika ne Kuvota’. Lesinye sicephu sikhombisa aseSihlengeni sase Goree, wasuka waya elugwini lwase Dakar, lapho khona tigidzi tetiboshwa taposwa tamikiswa eMelika; futsi kwakuphetse/kutfwele tikhatsi letipholile naletidvute nebantfu nakakhuluma ngemphilo yakhe njengoba ematsemba akhe ekuvota kutsi afike eNingizimu Afrika.
Translated by Phindile Malotana"	83b259a43bd1f6e8f0aa4d38c06eeb4d
				"TAGA TESISWATI
AKUBUYELWA EMUVA KUNGASIWO UMGUBHO WASHAKA.
Lokwentekile sekwentekile. Imphilo ayibuyeli emuva, kepha ichubekela embili kuphela.
AKUGEZA INGENASIYELA.
Kute umuntfu lote emaphutsa kanye netici takhe. Nguloyo unalokuhle nalokubi ngaye.
AYIHLATJWA MVUSI, IHLATJWA NGULABASEMBILI.
Umuntfu utsi angacala intfo bese kusitakala labanyenti ngayo.
BUCUBU LOBUHLE BUHAMBA NGABUBILI.
Umuntfu lophumelelako ngulonebantfu labambonisako, bameluleke. Bucubu yinyoni. Buhlala buhamba ngabubili njalo.
IMIPHANDZA IBULAWA TAKHELANI.
Umuntfu uvama kulinyatwa ngulabo lasondzelene nabo. Umphandza yimbita lenkhulu lembelwa phasi edladleni emsamo ihlale lapho yetsiwe nje.
INGUBO YALONGEKHO NGUMNTANTAMISO.
Umunfu uma angekho intfo yakhe labakhona bayatentela nje ngayo bayisebentise umatsandza.
NYOKA AYILANDZELWA NASEYISEMGODZINI WAYO.
Umuntfu ungabe solo umhlokolota ususa lichweba nome akutiba.
IYAGODLA NAYIGCULWA, YEHLISE NAYINCENGWA.
Uma wenta tintfo ngesineke uyaphumelela, kepha nawugwamandza awuvami kukutfola lokufunako. Kususelwa enkhomeni. Kuyigcula kuyisenga ngenkhani lokwenta ilugodle lubisi, kepha nawuyincenga iyehlisa.
KHISIMISI UKANYE NGEMNYAKA.
Inhlanhla ivela kanye emva kwesikhatsi, ngako kumele nayikwehlele ubonge.
LINYENTI LIYABONA BUBENDZE.
Uma intfo inebanfu labanyenti kakhulu iyonakala, ingalungi."	c80ee9edb0c00a2826007387ac08b8eb
				"Tihlobo betakha sisekelo semphilo yesintfu yemaZulu, lebekeke kulomuti (kukhula kwemakhaya). Kute kubengunyalo, lomuti wawufaka inhlokoyelikhaya (umnumzane), nebafati bakhhe kanye nebantfwana, umnakabo lomncane nebafati bakhe nemindeni, futsi, etikhatsini letiningi, emadvodzana lasashadile nawo.
Ngentfutfuko yetebudolobha kanye neku-hlukana kwekuma kwaphambilini, lomuti sowuba yintfo lebayincane, uvame kufakaa indvodza yinye nemfati wayo (noma bafati bayo) nebantfwana. Ngekwesintfu, lamakhaya la
... (1644 chars skipped) ... 
tsi kute wesifazane lobekangasiye umntfwana 'wakulendlu' bekavunyelwa kutsi angene, ngaphandle kwemicimbi lebalulekile.
Nomakunjalo, ngetikhatsi tandvulo ngemnyaka wemashumi lamabili, lentfo yemadvodza yekutsi afune kusebenta njengetihambi kuphocelele bafati kutsi batsatse kunakekela imfuyo yemadvodza abo. Ngekwesintfu tindlu ngatinye betakhiwe phakatsi kwafenisi wesibaya kanye nafenisi longaphandle (uthango) kwe muti, kugegetelwe ngemanyeva noma tihlahla letihlabako letindze lebetifakwa kwentel
... (1644 chars skipped) ...
na esigabeni sekuba yindvodza lencane lenemisebenti lebalulekile nekutsi, kute kubengulapho aphatanyiswa sigodlo semaZulu ngemnyaka waa 1879, imisebenti yemasotja.
Ngemuva kwekugcwalisa yonkhe lemisebenti eminyakeni leminingi, abevunyelwa kuba yindvodza nekutsi abengubabe; ngekuhamba kwesikhatsi wavunywa njengelilunga lelidzala la khansela. Ngamunye wabo bekengca tigaba letiningi leti-makeke kahle, le bekute sato letigaba lebesingangenelwa ngaphandle kwemalungiselelo nemicimbi.
Phindile Malotana"	66ca92e26e09bcccd5c08e9852303f68
				"BUKA labantfu, bahleka lelijaha. Uyalati kutsi lingubani? Ligama lalo nguJeremiya, futsi ungumphrofethi waNkulunkulu lobaluleke kakhulu.
Ngemuva kwekutsi iNkhosi Josaya icalile kuphihlita tithico eveni, Jehova watjela Jeremiya kutsi abe ngumphrofethi wakhe. Jeremiya yena abecabanga kutsi usemncane kakhulu kutsi angaba ngumphrofethi. Kodvwa Jehova wametsembisa kutsi utamsita.
Jeremiya watjela ema-Israyeli kutsi ayekele kwenta tintfo letimbi. Watsi kuwo: ‘Bonkulunkulu labakhontwa tive, babonkulunk
... (860 chars skipped) ... 
bi, utalibhubhisa liJerusalema. Cinisekani nganaku: nangabe nikhetsa kungibulala, nitawube nibulala umuntfu lote licala.’
Ngako tiphatsimandla tamyekela Jeremiya, atizange timbulale. Kodvwa ema-Israyeli awazange agucuke. Ngekuhamba kwesikhatsi, Nebukhadnezari inkhosi yaseBhabhulona, yeta yatekulwa neliJerusalema. Ekugcineni, Nebukhadnezari wenta kutsi ema-Israyeli abe tisebenti takhe. Watfumba tinkhulungwane letinyenti watiyisa eBhabhulona. Ungativa njani wena nakungefika bantfu longabati ekhaya
... (860 chars skipped) ...
Isa. 46:7; Hab. 2:19)
- Fundza Jeremiya 26:1-16.
Nayendlulisela umlayeto losecwayiso lamuhla, insali legcotjiwe iwulalela kanjani umyalo Jehova lawuniketa Jeremiya ‘wekungashiyi nalinye livi’? (Jer. 26:2; Dut. 4:2; Imis. 20:27)
Ngusiphi sibonelo lesihle Jeremiya lasishiyela boFakazi BaJehova lamuhla nabamemetela tecwayiso taJehova etiveni? (Jer. 26:8, 12, 14, 15; 2 Thim. 4:1-5)
- Fundza 2 Emakhosi 24:1-17.
Yini ledzabukisako leyenteka ngenca yekungatsembeki kwaJuda kuJehova? (2 Khos. 24:2-4, 14)"	5a5bfee028e5e562b70de03b3b047da7
				"101
Mine, Pawula matfupha, ngiyanincenga ngebumnene nangebubele baKhristu. Nginguye yena loPawula lenimtsatsa ngekutsi uyatikhobosa nasemkhatsini wenu, kodvwa abe nesibindzi kini nangekho embikwenu. 2
Nginincenga kutsi nase ngifikile lapho kungadzingeki ngibadvumele ngesibindzi lengicondze kusisebentisa kulabanye labatsi tsine sichutjwa live. 3Ngobe nome siphila eveni, kodvwa asilwi ngetikhali telive. 4
Tikhali lesilwa ngato akusito telive, kodvwa tikhali taNkulunkulu letinemandla ekubhidlita ti
... (384 chars skipped) ... 
si futsi sibaKhristu njengaye. 8
Mhlawumbe ngitigabatisa kakhulu ngalamandla neligunya lami lenganikwa lona nguNkulunkulu, kutsi nginakhe nginganibulali. Kodvwa ngite emahloni ngaloko. 9Ningacabangi kutsi ngicondze kunetfusa nje ngaletincwadzi. 10Labanye batsi: “Tincwadzi takhe tinemandla nesisindvo, kodvwa bukhona bakhe abunasitfunti, nenkhulumo yakhe imalula.” 11
Lowo locabanga loko kufanele ati kutsi loko lesikukhulume encwadzini singekho, siyawukwenta nase sifikile lapho kini.
12
Asisho kuts
... (384 chars skipped) ...
itigabatisa ngani, sisengekhatsi kwemaphetselo etfu. 15
Asitigabatisi ngephandle kwemaphetselo ngalokwentiwe ngulabanye, kodvwa siyetsemba kutsi nisakhula ekukholweni, nemsebenti wetfu utakwandza emkhatsini wenu, 16
kuze sitewushumayela liVangeli nasemaveni langesheya kwenu, ngaphandle kwekutigabatisa ngemsebenti lese wentiwe ngulomunye umuntfu.
17
UmBhalo utsi: “Lowo lofuna kutibonga, akatibonge ngeNkhosi.” 18
Ngobe lowemukelela eNkhosini, akusiye lotincomako, kodvwa ngulowo lonconywa yiNkhosi."	d2fdbcbd7011254921b4ca2fe0f74d94
				"Mantfombi Shiyiwe Dlamini Zulu (February 15, 1953 - April 29, 2021) bekayindlovukazi yesive semaZulu kusukela nga-1977 kuya ku-2021 njengemfati lomkhulu weNkhosi Goodwill Zwelithini. Wakhonta njengendlovukazi kusukela ngaMashi 2021 kuya ku-Ephreli 2021.
Imphilo yasebuntfwaneni nemndeni[hlela | edit source]
Indlovukazi Mantfombi Dlamini yatalwa mhlaka 15 Indlovana 1953 emndenini wa Dlamini. Watalwa yiNkhosi Sobhuza II yaseSwatini kanye neNkhosatana Manoni, lobekangumtukulu weNkhosi Mbandzeni, lob
... (127 chars skipped) ... 
muva kwekutfola inkhululeko nga-1968. UmnakaboNdlovukazi Mantfombi, lowalandzela Sobhuza Mswati III, wagcina ashintjile ligama lelive labo laba yi-Eswatini nga-2018.
Umndeni wakhe wakha budlelwane nalamanye emakhosi ase-Afrika: umnakabo, iNkhosi Thumbumuzi Dlamini, washada nemndeni weMandela weMvezo ngemnyaka munye wekutsembisana kwakhe. Ngalelicembu, watfola Zenani Mandela-Dlamini njengemlamu wakhe.
Indlovukazi beyililunga leSontfo leSeventh-day Adventist.
Indlovukazi lengumfati[hlela | edit so
... (127 chars skipped) ...
Sive semaZulu nga-1973. Ngesikhatsi batsembisana, abelilunga lemndeni wasebukhosini wembuso lotimele. Indvodza yakhe lebeyihloswe kutsi ibe yindvuna lebeyitsatfwa nguhulumende wase Ningizimu Afrika njengendvuna yesintfu yase Zululand. Ngekubuka budzala babo, sigodlo saseSwatini sabeka simo semshado: inkhosatana bekufanele ibe ngumfati lomkhulu weNkhosi, sikhundla lebesitawunika bantfwana bayo labadvuna indzawo yekucala eluhlwini lwekulandzelana. EmaZulu avuma, futsi labashadene bashada nga-1977."	d59bbae8e8ea0b4a62562697b75a39c6
				"81Nkulunkulu wamkhumbula Nowa, netilwane tonkhe, kanye nato tonkhe tifuyo labenato emkhunjini. Nkulunkulu waletsa umoya waphuphutsa etikwemhlaba, emanti etja. 2Tiyalu temhlaba tavaleka, emafasitelo elizulu avaleka, imvula yahhamuka. 3Emanti aya ngekuya etja emhlabeni. Emvakwemalanga lali-150 emanti ancipha. 4Ngelilanga leli-17, enyangeni yesikhombisa umkhumbi watinta etikwetintsaba tase-Ararathi. 5Emanti achubeka nekwetja, kwadzimate kwatsi ngelilanga lekucala enyangeni yelishumi, tihloko tetint
... (579 chars skipped) ... 
1Lituba lancandzeka lefika kuye kusihlwa liphetse licembe lesihlahla semncumo lelalisandza kukhiwa. Ngako Nowa wati kutsi emanti asetjile emhlabeni. 12Waphindze walindza emalanga lasikhombisa, wase utfuma lituba futsi; alizange liphindze libuye.
13Ngemnyaka wakhe wema-601, mhlazana lulunye enyangeni yekucala emanti abesashile emhlabeni. Nowa walususa luphahla lwemkhumbi, wahlola, wabona umhlabatsi sewomile. 14Mhlazana tingema-27 enyangeni yesibili umhlaba wase womile.
15Nkulunkulu wakhuluma kuNo
... (579 chars skipped) ...
le nakuto tonkhe tinyoni letihlambulukile, wanikela kuNkulunkulu umnikelo wekushiswa elatini. 21
Nkulunkulu waliva leliphunga lelinuka lusi lolumnandzi, watsi enhlitiyweni yakhe: “Ngingeke ngiphindze ngiwucalekise umhlabatsi ngenca yemuntfu, ngobe imizindlo yenhlitiyo yemuntfu mibi kwasebusheni bakhe. Ngingeke ngiphindze ngikubhubhise konkhe lokuphilako, njengobe ngentile.
22“Yingci nawusekhona umhlaba,
kuhlanyela nekuvuna,
kucandza nekushisa,
lihlobo nebusika,
imini nebusuku
kungeke kuncamuke.”"	03a0f1284935da4b889dfea308084397
				"Ligama lemndeni lelatiwako
Eagle ray
Letinye talomndeni
Bonnet, Smooth-tail, Manta, Common, Bull, Cownose kanye ne Devil
Ligama lesayensi
Myliobatidae
Linani
Ingangemamitha lamatsatfu ngebudze beluphiko lwangesencele.
Kusakata
Umtimba wayo uyindingilizi neluphiko lolunemakona lamatsatfu. Inhloko ingetulu kwemtimba. Imnyama ngetulu, kusuka kulokumnyama kuya kumphunga, ngalesinye sikhatsi inemacashata noma imibhalo lemnyama. Emehlo angasemaceleni kwenhloko.
Satiso Sebantu Bonkhe
Umndeni we Myliobatidae ufaka tinhlobo letisikhombisa kanye nemacembu lamashumi lamane nakubili. Tinelitubane natibhukusha. Umsila mudze kunalomtimba. Letinye talama Eagle rays tinemphumulo, njenge Eagle ne Bull ray. Umlomo wato uyahlangana. Ipatalele, imise kwa ‘V’,indlela lefana nematinyo lasetjentiselwa kugaya kudla. Emacandza achobosela ngekhatsi kwemtimba wayo. Letincane titalwa setivele tikhule ngalokugcwele.
Kudla Kwato
Tidla tilwane temitimba lelula kanye netilwane letincane letitfolwa elwandle.
Kusakata
Tivela ngetindlela tekushisa/tekubandza kanye nasetindzaweni letishisako letinelwandle mhlabawonkhe.
Tilwane letatiwako
Eagle ray - Myliobatis aquila
Flapnose ray - Rhinoptera javanica
White-spotted eagle ray - Aetobatus narinari"	dd46628c8a146f43b979792db4e103fe
				"Ligama
Kudu or Greater Kudu (Tragelaphus strepsiceros)
Kutiveta Kwawo
Ema kudu aveta sitfombo lesicinile lesitfwa tinkhabi kutsi sikhulu, sidze, timphondvo letigwenjile letitsatsa umlandvo ngebudze lobungu 1.8. timphondvo tikhula tigcwale nase likudu linemnyaka lositfupha ngebudzala. Tinkhabi nato titsatsa umtimba lomkhulu kunetinkhomo.
Tinkhabi tingakala lokungaba ngu 300 kg ngebudze bemahlombe langu 1.4 m bese tinkhomo tikala 210kg nemahlombe langu 1.25m ngebudze. Sikhumba lesiphuti kuya ku mt
... (774 chars skipped) ... 
phindze awageze. Tinkhomo nematfole ato tenta emacembu tibe tine noma lishumi kulinye licembu.
Linye lelincane litalwa noma ngasiphi sikhatsi emnyakeni nakuya ngasekupheleni kwelihlobo emva kwekumitsa tinyanga letisikhombisa.
Kutiphatsa Kwawo
Imihlambi lengetulu kwemashumi lamabili ivame kuhlukana ibe macembu lamancane. Tinkhomo letincane tisala nabo make bato, kepha tinkhabi letincane tihlanganisa licembu lato natifika esigabeni sekukhula, kakhulu natineminyaka lemibili ngebudzala. Tinkhabi tih
... (774 chars skipped) ...
i lamabili ema kg
Sisindvo (Silisa): Emakhulu emashumi lamabili nesihlanu sema kg
Sikhatsi lesimitsako: Tinyanga letisikhombisa nehhafu
Inombolo yaletincane: Litfole linye
Sisindvo sekutalwa: Lishumi nesitfupha sema kg
Order: Artiodactyla
Umndeni: Bovidae
Timphondvo: Likhulu nemashumi lamabili nesihlanu sema cm
Spoor Description
Tindze futsi ticijile kunaleto te Nyala, tiyafana ngebudze kuleto te Ngongoni yesiganga leluhlata sasibhakabhaka, kepha atikavuleko. Tisiphohlongo kuya kumfica ngebudze."	748182d61db2fc14da4733ede42445fa
				"LOTI nemndeni wakhe bebahlala na-Abrahama eveni laseKhenani. Ngalelinye lilanga Abrahama watsi kuLoti: ‘Lelive angeke lisasenela kahle tsine nemfuyo yetfu, ngako ngicela sehlukane. Nawukhetsa kuya ngesancele mine ngitakuya ngesekudla.’
Loti walibuka lelive, wabona incenye lenhle yalendzawo inemanti lenele kanye netjani lobuhle bemfuyo yakhe. Lendzawo beyiseSigodzini saseJordane. Ngako-ke, Loti watsatsa umndeni wakhe nemfuyo yakhe baya lapho. Bagcina bahlala edolobheni laseSodoma.
Bantfu baseSodo
... (739 chars skipped) ... 
a nje, futsi ababukanga ngisho nasemuva. Kepha umkaLoti yena akazange alalele. Sebahambe libangana kusuka eSodoma, wema wabuka emuva. Wagucuka waba sidvuli seluswayi. Uyambona yini kulesitfombe?
Sifundza sifundvo lesihle kulendzaba. Sifundza kutsi Nkulunkulu usindzisa kuphela labo labamlalelako, kodvwa labo labangamlaleli balahlekelwa kuphila kwabo.
Genesisi 13:5-13; 18:20-33; 19:1-29; Lukha 17:28-32; 2 Phetro 2:6-8.
Imibuto
- Yini leyenta kutsi bo-Abrahama naLoti behlukane?
- Kungani Loti akhet
... (739 chars skipped) ...
Lev. 20:13)
Ngumuphi umehluko lokhona endleleni boLoti na-Abrahama labasabela ngayo lapho Nkulunkulu abaniketa sicondziso, futsi yini tsine lesingayifundza kuloko? (Gen. 19:15, 16, 19, 20; 22:3)
- Fundza Lukha 17:28-32.
UmkaLoti abetiva njani ngetintfo letikhona, futsi kungani loko kusecwayiso kitsi? (Luk. 12:15; 17:31, 32; Mat. 6:19-21, 25)
- Fundza 2 Phetro 2:6-8.
Nangabe silingisa Loti, kufanele silibheke kanjani lelive lelingamhloniphi Nkulunkulu lelisitungeletile? (Hez. 9:4; 1 Joh. 2:15-17)"	7dde0f1be54fe255e3f382e2dbdd3184
				"221Davide wakhuluma watsi: “Indlu yaSimakadze longuNkulunkulu itakuba lapha, ibe kanye nelilati lemnikelo wekushiswa wema-Israyeli.”
2
Davide wase ukhipha simemetelo kutsi akubutfwe bonkhe bekuhamba labebahlala ka-Israyeli, emkhatsini wabo wabeka bacoti bematje kutsi batewucota kahle ematje bawalungiselele kwakha indlu yaNkulunkulu. 3Waletsa insimbi lenyenti yekutsi kwakhiwe ngayo tipikili tetivalo temasango netako konkhe lokudzinga kubetselwa, waletsa nencumbi yelitfusi lelalingeke likaleke nge
... (4995 chars skipped) ... 
tingcwele, bashise imphepho embikwaSimakadze, bakhonte ebukhoneni bakhe basho netibusiso ngeLibito lakhe phakadze naphakadze.
14Emadvodzana aMosi, inceku yaNkulunkulu, nawo abalwa njengalabanye besive semaLevi.
15
Emadvodzana aMosi: BekuboGeshomu na-Eliyezeri.
16Situkulwane sakaGeshomu: Wekucala bekunguShubayeli.
17Situkulwane saka-Eliyezeri: Wekucala bekunguRehabiya.
Eliyezeri akazange aphindze amtale umfana, kodvwa emadvodzana aRehabiya wona abemanyenti kakhulu.
18Emadvodzana aJisihari: Wekuca
... (4995 chars skipped) ...
a, umsa wakhe, bekuboShohamu” naZakhuri, na-Ibri.
28Kusukela kuMahali kwakungu-Eleyazare
labete emadvodzana.
29KaKhishi: umsa waKhishi kwakunguJerameli.
30Emadvodzana aMushi bekuboMahali, na-Ederi, naJerimothi.
Lawa-ke bekungemaLevi njengekwetindlu tawo. 31
Benta inkatho nabo njengabomnakabo, batukulu ba-Aroni, ngesikhatsi basembikwenkhosi Davide, naSadoki, na-Ahimeleki, netinhloko temindeni yebaphristi netemaLevi. Imindeni yalabangematubulo yayiphatfwa ngendlela lekwakuphatfwa ngayo botfunjana."	9393d72c030b83a25832c10920ff6540
				"Ligama Lemndeni Lelatiwako
Mullets
Lelinye Lelatiwako
Grey mullets (iMullets lemphunga)
Ligama Lesayensi
Mugilidae
Linani
Ingangemasentimitha lamashumi layimfica, silinganiso singemasentimitha lamashumi lasihlanu.
Kutiveta
Umtimba loyindingilizi lendze nekugcina kwayo ndzawototimbili letinciphako. Mabili emaphiko angemuva lamancanyana lahlukanisekile kahle. Umsila uyahhuka. Imilomo lemincane lenetindzebe leticinile kanye nematinyo lamancane. Tite emalayini labonakalako. Tivame kunelibala lelisiliva lelinamtfubi, mhlophe noma nsundvu noma emalayini.
Satiso Setintfo Tonkhe
Umndeni weMugilidae ufaka tinhlobo letilishumi nesikhombisa kanye nemacembu lamashumi lasikhombisa nakubili. Lesetikhulile letindzala titfolwa emantini lashona kancane ngemuva kwemagagasi. Lesetikhulakhulile tingangemasentimitha lamabili tibhace emifuleni levulekile. Ngalesinye sikhatsi tiphazamiseka negoldfish. Tibanjwa ngekutsengiselwana. Tisakateke emantini lavulekile.
Kudla Kwato
Tidla titjalo letincane letihluma emantini noma eceleni kwemanti, ticucu tematje, tilwanyana,emacandza etimfishi kanye netilwane letincane netitjalo letindanda ngetulu kwemanti.
Kusakata
Tivela ngetinhlobo tonkhe tekushisa/tekubandza nasetindzaweni letishisako letinelwandle mhlaba wonkhe.
Izinhlobo Ezejwayelekile
Flathead mullet - Mugil cephalus
Groovy mullet - Liza dumerilii
Southern mullet - Liza richardsonii"	b183d92acd65b1dfe64d69ebc84e571f
				"Kusukela etikhatsini takadzeni, tinhlaba tabhalwa kuma hieroglyphs ase Gibhithe kanye nasematjeni ekupendwa eSan ne Khoe iphindze inemlandvo wekusetjentiswa njengemitsi wesintfu. iAFrika inencumbi yetihlahla talomndeni longetulu kwemakhulu lamatsatfu nemashumi lasiphohlongo Inhlaba ye linneus lefutsi lenhlaba ye Ferox nguyona isetjentiswa kakhulu phindze ikhicitelwa kutsengiswa la Ningizimu Afrika.
iNhlaba ye ferox ihlukile kunhlaba ye vera (Inhlaba ye barbadensis). Ku ‘ferox’, lolokubabako loku
... (655 chars skipped) ... 
sikhumba emva kwekushiswa lilanga noma imisebe, ikhulula kuluma iphindze isite nawusutelwe tilwanyana phindze isetjentiswa kabanti kutintfo tekutakha ngemsebenti wayo wekutsambisa. Lokusajusi kuphindze kutfwele ema antioxidant, bovithamini (A,C kanye na B12) kanjalo ne bradykinase, le enzamu lelenciphisa kusha nayifakwa esikhunjeni. Iphindze isetjentiswe ekukhanyiseni sikhumba njengoba itfwala imelanin-lesesigabeni senhlanganisela.
Le oyili ikhicitwa ngekungeta emacembu enhlaba letsambisako ku o
... (655 chars skipped) ...
tihlahla letijutjiwe.
Emahekitha langaba mashumi lasihlanu eNhlaba ye vera (Aloe barbadensis) ihlanyelwa epulazini lelisesifundzeni lesise Limpopo ibe iNhlaba ye ferox ivunwa kakhulu balimi labase Ningizimu kanye ne Nyakatfo yase Kapa.
Inchazelo Yemutsi
Lwati lwalemfundvo kanye netidzingo telwati kuphela ngekutsi kungahle kungatsatfwa njengekucebisa ngekwemutsi. Lolwati alukahlelwa kutsi lumelele kucebisa ngekwemutsi noma kwelapha lokunikwa tati letibuke temphilo.
Translated by
Phindile Malotana"	8baeab5c7e95e771fcb764967fe78a3d
				"11
Taga taSolomoni, umsa waDavide, inkhosi yema-Israyeli.
2Letaga tenta umuntfu akwati kuhlakanipha nekwekhuteka, acondzisise inchazelo yemavi lajulile. 3Tifundzisana kuphila ngebucotfo bengcondvo, nekwenta kulunga, nekungakhetsi. 4Tenta losengakaliboni live abe nekuhlakanipha, tifundzise labasha kuba nelwati nekuzitsa. 5Labahlakaniphile batsi bangatilalela kwengeteke lwati lwabo; nalabanengcondvo batsi bangatifundza batente, batfole bungcweti, 6khona batekuvisisa kahle letaga, nemifanekiso, nen
... (1631 chars skipped) ... 
la kini, nginitjele lokusenhlitiyweni yami. 24
Njengobe nginimemetile nala kulalela, ngelula sandla sami nala kusibamba, 25nangete nasitsatsa seluleko sami, nala nekutsi nginekhute, 26
nami-ke ngitanihleka nase nehlelwe tinhlupheko. Ngitanicoloshela nase nehlelwe sigemegeme, 27nase nifikelwe kutfutfumela lokunjengesiphepho, nesigemegeme lesinjengesihhushuhhushu, nekudzangala kanye nekudzabuka.
28
“Bayawube sebayangibita, kodvwa ngingeke ngisabele; batangifunisisa, kodvwa bangeke bangitfole. 29Ng
... (1631 chars skipped) ...
lashade naye ebusheni bakhe, wakhohlwa sivumelwane sakhe kuNkulunkulu wakhe. 18
Indlu yakhe ibishela ekufeni, netindlela takhe tigcina endzaweni yalabafile. 19Kuye akuyi lolubuyako; lowo loke wangena kuye akaphindzi futsi abuyele etindleleni tekuphila. 20Ngako kufanele utsatse sibonelo kubantfu labalungile; uhambe etindleleni tekulunga. 21
Bantfu labacotfo labatawukwakha kulelive; ngulabetsembekile bodvwa labayawuhlala kulo. 22
Kodvwa lababi bayawususwa eveni, nalabanemacebo bayawusishulwa kulo."	0496d039334676756a7b93448353e6dc
				"221
“Nangabe umuntfu ebe inkhomo nome imvu bese uyayibulala uyayitsengisa, kufanele akhiphe inkhokhelo yalenkhomo ibe tinkhomo letisihlanu, inkhokhelo yemvu ibe timvu letine. 2Nangabe lisela libanjwe ligcekeza lashaywa laze lafa, lowo lolibulele akanacala lengati; 3kodvwa nangabe loko kwenteke“nangabe loko kwenteke” nome “nakalibulele” emvakwekuphuma kwelilanga, uyawuba nelicala lengati.
“Lisela kufanele likhiphe inhlawulo; kodvwa nangabe lite, kufanele litsengiswe, khona kutewutfolakala inhlawu
... (1487 chars skipped) ... 
dze afunge kutsi lesifuyo asikebiwa nguye. Nangabe lesifuyo akasebi, lomnikati kufanele alale ngelinceba, lomlahlekelwa angakhishiswa lutfo. 12Kodvwa nangabe lesifuyo sebiwe kuye lomlahlekelwa akhona, kufanele akhiphe inkhokhelo kulomnikati. 13
Nangabe lesifuyo sidliwe tilwane, lomlahlekelwa kufanele aletse leticucu taso tibe bufakazi. Akukafaneli lomlahlekelwa akhiphe inkhokhelo, nangabe lesifuyo sidliwe tilwane le etsafeni.
14“Nangabe umuntfu eboleka sifuyo kulomunye, bese siyalimala nome siya
... (1487 chars skipped) ...
 kabi ngaNkulunkulu,“ngaNkulunkulu” nome “ngebehluleli” ungamcalekisi umholi wesive sakho.
29
“Ungayekeli kunikela ngesivuno sakho semabele neseliwayini nasekuvunwa.
“Ungiphe litubulo lemadvodzana akho. 30
Ungiphe nematubulo etinkhomo newetimvu takho. Libotsi litubulo lingahlala nenina emalanga lasikhombisa bese ungipha lona ngelilanga lesiphohlongo.
31
“Niyawuba bantfu labehlukaniselwe mine; ngako-ke akukafaneli niyidle inyama yesifuyo lesibulewe tilwane tesiganga, niyawuyilahla, idliwe tinja.”"	f8a27939677a6d7bd912c2d707071908
				"231Bhalamu wakhuluma kuBhalaki, watsi: “Ngakhele emalati lasikhombisa, ungilungiselele tinkunzi letisikhombisa netihhanca letisikhombisa.” 2Bhalaki wakwenta konkhe loko lekwakufunwe nguBhalamu, bobabili base banikela ngenkunzi nesihhanca kulelo nakulelo lilati.
3Bhalamu wakhuluma kuBhalaki, watsi: “Mani lapha eceleni kwemnikelo wakho, mine ngisaphambuka; ngisafuna kuhlola kutsi Simakadze utawuhlangabetana yini nami. Loko langembulela kona nawe ngitakwatisa.” Asakushito loko, wase ukhuphukela egc
... (1367 chars skipped) ... 
a sihambe nawe siye kulenye indzawo, khona utawubabona; noko utawubona incenye yabo, hhayi bonkhe. Utawube sewungicalekisela bona.” 14Ngako wamtsatsa wahamba naye baya etsafeni laseSofimu, etulu esicongweni sentsaba iPhisga, wefika lapho wakha emalati lasikhombisa, wanikela ngenkunzi nangesihhanca etikwalelo nalelo lati.
15Bhalamu wakhuluma kuBhalaki, watsi: “Mani lapha eceleni kwemnikelo wakho, mine ngisetawuhlangana naSimakadze lapha.”
16Simakadze wahlangana naBhalamu, wamtjela emavi lekufanel
... (1367 chars skipped) ...

27Bhalaki wakhuluma kuBhalamu, watsi: “Kota, sihambe nawe, siye kulenye indzawo, mhlawumbe kungahle kumjabulise Nkulunkulu, akuvumele kutsi ungicalekisele lesive ukuleyo ndzawo.” 28Bhalaki watsatsa Bhalamu, bobabili benyukela esicongweni sentsaba iPheyori leyengamele lihlane.
29Bhalamu wakhuluma watsi: “Ngakhele emalati lasikhombisa lapha, ungilungisele tinkunzi letisikhombisa netihhanca letisikhombisa.” 30Bhalaki wenta njengekusho kwaBhalamu, wanikela inkunzi nesihhanca kulelo nakulelo lilati."	7e4423420333cca2d354e5d05f46bf8e
				"Basiphohlongo nje kuphela bantfu labasindza kuZamcolo, kepha njengoba sikhatsi sichubeka bandza baba tinkhulungwane letinyenti. Kwendlula iminyaka lengu-352 ngemuva kwaZamcolo, Abrahama wabese uyatalwa. Sitawufundza ngendlela Nkulunkulu lasigcina ngayo setsembiso sakhe ngekuniketa Abrahama indvodzana layetsa watsi ngu-Isaka. Nkulunkulu wakhetsa Jakobe kubantfwana ba-Isaka lababili.
Jakobe abenemndeni lomkhulu, abenemadvodzana langu-12 nemadvodzakati lamanyenti. Emadvodzana akhe langu-10 abemenyanya umnakabo lomncane Josefa, futsi amtsengisa eGibhithe kutsi ayoba sigcili. Ngekuhamba kwesikhatsi Josefa waba ngumbusi lobalulekile eGibhithe. Kwatsi nakufika indlala lenkhulu, Josefa wavivinya bomnakabo kute abone kutsi sebashintjile yini. Wonkhe umndeni waJakobe longema-Israyeli ekugcineni watfutsela eGibhithe. Loku kwenteka ngemuva kweminyaka lengu-290 Abrahama atelwe.
Ema-Israyeli ahlala eGibhithe iminyaka lengu-215. Ngemuva kwekufa kwaJosefa, abatigcili taseGibhithe. Ngekuhamba kwesikhatsi Mosi watalwa, futsi Nkulunkulu wamsebentisa kutsi akhulule ema-Israyeli eGibhithe. Seyiyonkhe iminyaka yemlandvo lehlanganisiwe Encenyeni YESIBILI, ingu-857."	4f31b4e5d6c971be7fbf932a054bd28d
				"211Emvakwaloko Jesu waphindza watibonakalisa futsi kubafundzi bakhe ngaseLwandle lwaseThibheriyase. Loko wakwenta kanje: 2Simoni Phetro, naTomase, lotsiwa liPhahla, naNathanayeli waseKhana laseGalile, nemadvodzana aZebedi, nalabanye bafundzi baJesu lababili, bonkhe laba babendzawonye. 3
Simoni Phetro watsi kulaba labanye: “Ngisayawudweba.”
Nabo batsi: “Sitawuhamba nawe.”
Ngako bahamba bekhwela esikebheni; kodvwa ngabo bonkhe lobo busuku abazange sebabambe lutfo. 4
Latsi naliphuma lilanga, Jesu w
... (1226 chars skipped) ... 
si. 13Jesu waya kubo, wafika watsatsa sinkhwa, wabanika, wachubeka wenta njalo futsi nasetinhlantini.
14
Loku-ke bese kukwesitsatfu Jesu atibonakalisa kubafundzi bakhe emvakwekuvuka kwakhe kulabafile.
15
Batsi sebacedzile kudla, Jesu watsi kuPhetro: “Simoni, msa waJohane, ungitsandza ngetulu kwalaba yini?”Nome “Simoni, msa waJohane, ungitsandza ngelutsandvo lolungetulu yini kunelwabo laba?”
Waphendvula watsi: “Yebo, Nkhosi, uyati kutsi ngiyakutsandza.”
Jesu watsi kuye: “Yondla emawundlu ami.” 16
... (1226 chars skipped) ...
hatsini webafundzi baJesu kutsi lomfundzi angeke afe. Kodvwa Jesu abengazange asasho kutsi lomfundzi angeke afe; watsi: “Nangifuna kutsi aphile, ngidzimate ngibuye, kukuhlupha ngani wena loko?”
24
Lona nguye-ke lomfundzi lofakaza ngako konkhe loku; nguye futsi lowabuye wakubhala phansi; futsi siyati kutsi bufakazi bakhe buliciniso.
25
Kodvwa kukhona letinye tintfo letinyenti Jesu latenta. Kube tonkhe tabhalwa phansi, ngabe nemhlaba lucobo ngeke ukhone kutigcina leto tincwadzi letingabe tabhalwa."	7aaf8b619ac4e114e1c37a1297597b34
				"James Sebe Moroka (16 March 1891 - 10 November 1985) bekangudokotela wetekwelapha waseNingizimu Afrika aphindze abe ngusosopolitiki, lobekangumengameli we African National Congress kusukela nga-1949 kuya ku-1952.[1]
Moroka wakhetfwa njengemengameli we-ANC ngekusekelwa yi-African National Congress Youth League kanye nebaholi bayo Walter Sisulu kanye naNelson Mandela ngenyanga yeNgongoni nga-1949. Ngesikhatsi sekuba ngumengameli waMoroka, i-ANC yacala kusebentisa emasu ekulwa nekubusa kwelibandlululo kulelive.[1]
- Biography of Dr James Sebe Moroka, South African History Online"	5fcac6a804f16b691f12ff495ff6c1be
				"I-plant reproductive morphology kufundza ngesimo semtimba, kanye nekwakheka kwaleto tincenye tetitjalo letiphatselene ngalokucondzile, nobe ngekungacondzi ngekutalwa ngekwelicansi.
Emkhatsini wato tonkhe tintfo letiphilako,timbali,letiyindlela yekutala ye-angiosperms,tiyehluka kakhulu ngekwenyama futsi tikhombisa kuhlukahlukana lokukhulu etintfweni tekutala. Titjalo letingasito titjalo letinetimbali (Ema-algae laluhlata, ema-mosses,ema-liverworts,ema-hornworts,ema-fern kanye nema-gymnosperms lafana nema-conifers) nato tinetinkinga letiyinkimbinkimbi emkhatsini wekwetayela simo kanye netintfo tendzawo ekutaleni kwato ngekwelicansi. Inchubo yekutalela, nobe indlela lesidvodza lesivela kulesinye sitjalo sihlanganisa ngayo emacandza alesinye,incike ekwakhekeni kwetitjalo,futsi ngiko lokuncuma kakhulu kwakheka kwetitjalo letingafani. Christian Konrad Sprengel (1793) wacwaninga ngekutalwa kwetihlahla letinetimbali futsi kwekucala kwacondvwa kutsi inchubo yekutfwala imphuphu ifaka ekhatsi kusebentisana kwe-biotiki kanye ne-biotic.Imibono yaCharles Darwin yekukhetfwa kwemvelo yasebentisa lomsebenti kwakha imfundziso yakhe yekutigucukela kwemvelo,lefaka ekhatsi kuhlatiya kutigucukela kwetimbali kanye netinambuti tato."	4bb319edb99dd905fd18fd609dd3d731
				"31Hhawu, maGalathiya lalibele! Seniyengwe ngubani? Akusini yini lenakhonjiswa emehlweni enu kutsi Jesu Khristu wabetselwa? 2
Ase ningitjele naku: Moya waNkulunkulu namemukela ngekwenta lokufunwa ngumtsetfo yini, nome namemukela ngekukholwa liVangeli lenaliva nalishunyayelwa? 3Kungabe nitilima kangako yini? Nicale ngaMoya waNkulunkulu, pho, niyawupheleliswa ngemandla enu yini? 4
Ngabe kambe letintfo letinyenti kangaka lesenitibonile tilite yini? Phela loko kungasho kutsi tilite. 5Nkulunkulu uyani
... (1169 chars skipped) ... 
“Ucalekisiwe wonkhe umuntfu lolenga emtsini.” 14
Loko Khristu wakwenta, kuze kutsi sibusiso lesetsenjiswa Abrahama sifike sinikwe betive ngaJesu Khristu, nekutsi semukele ngekukholwa sipho saMoya lesetsenjiswa sona.
15
Ase nginibekisele ngentfo levamile nje, bazalwane: Bantfu lababili lasebente sivumelwane kute longasephula nome engete lutfo, yingci nasebavumelene. 16
Mayelana netetsembiso letanikwa Abrahama nentalo yakhe: “Intalo” yinye, hhayi lenyenti. Akukhulunywa ngalenyenti, kodvwa kushiwo 
... (1169 chars skipped) ...
istu, kuze sibe ngulabemukeleka kuNkulunkulu kutsi silungile ngekukholwa kwetfu. 25Kodvwa nyalo ngobe kukholwa sekufikile, asisekho ngephansi kwemcondzisi.
26
Ngako-ke nonkhe ningemadvodzana aNkulunkulu ngekukholwa nguKhristu Jesu. 27
Nine nonkhe nabhajatiselwa kuKhristu, ngako-ke senembetse Khristu. 28
Kute umJuda nemGriki, kute sigcili nalokhululekile, kute lomdvuna nalomsikati, nonkhe nimunye kuKhristu Jesu. 29
Nangabe-ke nibaKhristu, niyintalelwana ya-Abrahama, nitindlalifa ngekwesetsembiso."	6f97ad8db15d730fea3973fbe4b8ff3b
				"141
Mayelana nalobutsakatsaka ekukholweni, memukeleni kahle, kodvwa hhayi kutsi nitewuphikisana naye inkhani ngemibono. 2
Lomunye lukholo lwakhe lumvumela kutsi angadla nome yini, kantsi lobutsakatsaka ekukholweni udla tibhidvo kuphela. 3
Lodla konkhe angabombukela phansi longadli konkhe, kantsi nalongadli konkhe angamehluleli lona lodla konkhe; ngobe Nkulunkulu umemukele naye. 4
Ungubani wena kutsi ungehlulela sisebenti salomunye? Kuma nekuwa kwaso kwenkhosi yaso; kodvwa siyakuma ngobe iNkhosi 
... (4291 chars skipped) ... 
lutfo lolunye ngaphandle kwaleto tintfo Khristu latente ngami. Khristu wasebenta ngemavi ami nangetento tami, kuze betive bamlalele; 19
abesebenta ngemandla etibonakaliso netimangaliso, nangemandla aMoya Longcwele. Ngako-ke, ngacala eJerusalema ngahamba ngijikeleta ngaze ngefika nangase-Ilirikhu ngihamba ngishumayela liVangeli laKhristu kuto tonkhe tindzawo. 20
Ngihlala nginenshisekelo lenkhulu yekushumayela liVangeli etindzaweni lapho Khristu angazange eviwe khona, khona ngingetukwakha esisekel
... (4291 chars skipped) ...
e tincwadzi tekucala tite lelivesi
25
Asimdvumise Nkulunkulu! Nguye lonemandla ekunicinisa ngeliVangeli lami nangetinshumayelo ngaJesu Khristu, ngekwesembulo semfihlakalo yeliciniso lelalifihlakele kusukela phakadze, 26
kodvwa nyalo seyembuliwe. Leyo mfihlakalo yabhalwa baphrofethi, yamenyetelwa kuto tonkhe tive ngekwemiyalo yaNkulunkulu waphakadze, kuze bonkhe batewukholwa balalele yena.
27
KuNkulunkulu, lokunguye yedvwa lonekuhlakanipha, akube ludvumo ngaJesu Khristu phakadze naphakadze. Amen."	ae29b39b0286f61ac66b2ba6691c7d96
				"Yebo, boFakazi baJehova bayayemukela imitsi kanye nekwelashwa. Nanobe siyinakekela imitimba yetfu futsi silondvolota imphilo lenhle, ngalesinye sikhatsi ‘siyamdzinga dokotela.’ (Lukha 5:31) Njengoba bekunjalo ngaLukha, umKhristu welikhulu lekucala, labanye boFakazi baJehova babodokotela.—Kholose 4:14.
Letinye tindlela tekwelapha atihambisani netimiso teliBhayibheli futsi leto asitemukeli. Sibonelo saloko kutsi asikwemukeli kumpontjelwa ingati ngobe liBhayibheli alivumi kutsi sidle ingati kute imitimba yetfu ichubeke iphila. (Imisebenti 15:20) Ngalokufanako, liBhayibheli liyatilahla tinchubo tekwelapha letifaka ekhatsi kusebentisa emadimoni.—Galathiya 5:19-21.
Nome kunjalo, tindlela tekwelapha letinyenti atishayisani netimiso teliBhayibheli. Loko kusho kutsi umuntfu uyatikhetsela. Lomunye Fakazi angase akhetse indlela letsite yekwelashwa kantsi lomunye angase angayemukeli leyo ndlela yekwelashwa.—Galathiya 6:5."	8f3b92b8a05b1fe70c290c55ebbc6673
				"Ngemnyaka wa2007, umdlalo lowawudlalelwa kujabulela lisuku lekutalwa la Mandela njengoba bekahlanganisa emashumi lasiphohlongo nemfica yeminyaka, bantfu labatinkhulungwane letimashumi lamatsatfu nesihlani bebakhona enkhundleni yase Newlands Rugby Stadium. Kutobukela lomdlalo welibhola, lapho bekudlala khona tihlabani taseAfrica ticudzelana khona netihlabane tasephesheya kwetilwandle.
Lomdlalo wabitwa ngekutsi yi ’90 Minutes for Mandela’ ku FIFA bekungumdlalo wekukweleka imali, futsi bekungumdlal
... (787 chars skipped) ... 
lelimhlophe kanti bebadlala nabo bebagcoke lijezi lelimnyama.
Lomdlalo wahlonipha iligi yase Robben Island yetiboshwa, Mandela bekabukela imidlalo yabo eselini lakhe ngoba baphatsi belijele bebangamuvumeli ahlangane nebadlali. Ngekuhamba kwesikhatsi bakha libondza kuze angatokhona kubukela.
Ngalelilanga lalomdlalo, lisekela lamengameli weFIFA Jack Warner wahlonipha lelicembu ngetimendlela tekuba mamemba weFIFA. Nakabonga FIFA kumlayeto locophiwe lowavekwa kumabona kudze, watsi ‘ngetikhatsi letin
... (787 chars skipped) ...
ngameli waseLiberia. Watsi ‘ngingumntfwana waMandela. Ngibukela kuye ngoba uyilwele iAfrika.
Tinkhulungwane tebantfu tibukela kuye emhlabeni wonkhe; uRudd Gullit lonemnyaka lengemashumi lamane nesihlanu lowake wahlabana ngekuba ngumdlali lovele ngaphesheya kwetilwandle watsi, ‘umlayeto lawutfola kuMandela kutsi litsemba lihlala likhona, nangabe utitsemba futsi ulwa kamatima ulwela intfo lekakhle utophumelela. Umphumela walomdlalo tabambana ngemagoli lamatsatfu ngalana nangalana
Thandokuhle Motha"	f44f32df025057f393b46a534f0fad5d
				"311Leti-ke taga taLemuweli, inkhosi yaseMasa, latifundziswa ngunina:
2“Lalela, ndvodzana yami, ndvodzana yesisu sami! Wena uyimphendvulo yemthandazo wami.Lamanye emahumusho ekucala atsi “uyindvodzana yetifungo tami” 3
Emandla akho ungawacitsi kulabasikati; yebo, emandla ekuphila kwakho ungawacitseli kulabo lababhubhisa emakhosi. 4
Lalela-ke, Lemuweli: Emakhosi kufanele angalinatsi liwayini nome ngabe yini lokudzakanako. 5
Nase banatsa bayayikhohlwa lemitsetfo lebekiwe, bese bakhohlwa emalungelo 
... (570 chars skipped) ... 
3Ukhetsa insontfo lenhle nakotini lokahle,SiHebheru sitsi “neflekisi lekahle” asebente ngetandla letivumako.
14Njengemikhumbi yebahwebi, kudla kwemndeni wakhe ukulandza khashane.
15Uvuka kungakasi alungisele umndeni wakhe kudla, bese wabela tidzandzane takhe imisebenti.
16Utsi angatfola indzawo, ayitsenge ngemali latentele yona ngetandla takhe, bese uyayilima wenta sivini.
17Ukhutsele, uyabhukula afinyete tidvwaba, acinise tandla, asebente.
18Uyacaphelisisa kutsi umsebenti wakhe uyayingenisa yin
... (570 chars skipped) ...
ikusasa.
26Ukhuluma kuhlakanipha, lulwimi lwakhe lugcwele teluleko temusa.
27Ucaphelisisa konkhe lokwenteka ekhaya lakhe, akavilaphi.
28Bantfwabakhe bayamhlonipha, nendvodza yakhe futsi iyamdvumisa idzimate itsi:
29“Banyenti bafati labenta tintfo letinhle, kodvwa wena ubendlula bonkhe.”
30
Buhle buyayengana, nekubukeka kulite; kodvwa umfati lowesaba Simakadze ufanele kudvunyiswa.
31Mbonge ngako konkhe lakwenta ngetandla takhe; umdvumisele imisebenti yakhe layentile ngisho nasemkhatsini webantfu."	05adb86270ba387d56b43c9afaa77ca6
				"Study & Master Luju Lwelulwimi LweSiswati Incwadzi Yemfundzi Libanga 7. U-Study & Master Luju Lwelulwimi LweSiswati ubhalwe bothishela labanelwati lolujulile ngekufundziswa kweSiswati etikolweni ekucinisekeni kutsi inshisekelo, inchubo kanye nalokucuketfwe Sitatimende Savelonkhe Sekharikhulamu nenchubomgomo Yekuhlola kuhunyushwe ngendlela leshaya emhlolweni kubuye futsi kwetfulelwe bafundzisi nebafundzi ngalobukhulu buciko. Incwadzi Yemfundzi: Kulalela Nekukhuluma lokuyincenye lebaluleke kakhulu
... (75 chars skipped) ... 
pho akhona kuze naye akhona kutfutfukisa ummango lapho ahlala khona. Kufundza Nekwehlwaya nako kubalulekile etimphilweni tetfu. Umuntfu lohlala afundza njalo nguloyo lohlala aphumelela kulakwentako ngaso sonkhe sikhatsi. Luju LweSiswati lukhutsata bafundzi naletinye tetsamelilwati kutsi atihlome tifundze. Fundzani-ke boNgwane, nali lidlelantfongeni lenu linikhutsata. Kubhala Nekwetfula: Luju LweSiswati lukhutsata bafundzi naletinye tetsamelilwati kutsi atihlome tibhale. Bhalani-ke-ke boNgwane, n
... (75 chars skipped) ...
 umnotfo welulwimi lweSiswati. Incwadzi Yathishela: Isita ngendlela umfundzisi lafanele kutsi afundzise ngayo. Inemisebenti lelungiselelwe luhlolo. Icukutse timphendvulo teluhlolo. Incwadzi Yetindzatjana: Lencwadzi yehlukaniswe ngetigaba letine (buciko bemlomo,tindzatjana, tinkondlo nemidlalo lemifishane). Ibhalelwe kusita bafundzi ngekutsi babe nelwati ngetintfo letenteka etimphilweni tebantfu nasemmangweni labahlala kuyo, nemvelaphi yaletinye tintfo. Inemibuto netimphendvulo kusita lofundzako."	425de4a388fc0fa94a0884a2fb570a36
